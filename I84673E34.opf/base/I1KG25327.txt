༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScan Input Form -Title Page
Work: W1KG25324 ImageGroup: I1KG25327
LCCN: In/a ISBN: n/a
Title:
འགྲེལ་བ་དོན་གསལ་གྱི་མཆན་འགྲེལ་ཀུན་བཟང་ཞིང་གི་ཉི་མ་ཐར་འདོད་མུན་སེལ།
'grelbadongsalgyi mchan 'grelkunbzangzhing gi nyi mathar dodmun
sel/
Author: to-be-supplied
to-be-supplied
Descriptor: n/a
OriginalPublication: In/a
Place: n/a
Publisher: In/a
Date: In/a
Volume: 2
TotalVolumes: 2
TBRCPages: 2
IntroductoryPages: In/a
TextPages: n/a
ScanningInformation: ScannedatTibetan BuddhistResource Center 1430 MassachusettsAvenue Cambridge
|MA02138, USA.

༄༅། །འགྲེལ་པ་དོན་གསལ་གྱི་མཆན་འགྲེལ་
ཀུན་བཟང་ཞིང་གི་ཉི་མ་ཐར་འདོད་
མུན་སེལ་ཞེས་བྱ་བ་
བཞུགས་སོ། །
༼སྨད་ཆ༽
བྱད་ནོར། 3Ce
མཛད་པ་པོ།རྗེ་གུང་ཐང་བློ་གྲོས་རྒྱ་མཚོ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།

༄༅། །འགྲེལ་པ་དོན་གསལ་གྱི་མཆན་འགྲེལ་
ཀུན་བཟང་ཞིང་གི་ཉི་མ་ཐར་འདོད་
མུན་སེལ་ཞེས་བྱ་བ་
བཞུགས་སོ། །
༼སྨད་ཆ༽
ནད་ཧོར།&ty
མཛད་པ་པོ།རྗེ་གུང་ཐང་བློ་གྲོས་རྒྱ་མཚོ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།
26.

A
དཀར་ཆག
སྐབས་བཞི་བའི་མཆན་འགྲེལ།
དབང་དུ་བྱེད་པའི་རྒྱུ་རྣམ་རྫོགས་སྦྱོར་བ་བཤད་བ།
༡
མཚམས་སྦྱོར་གྱི་གཞུང་བཤད་པ།
༤ ལེའུའི་གཞུང་བཤད་པ་ལས་རྣམ་པ་མདོར་བསྟན་པ
༥ རྣམ་པ་རྒྱས་པར་བཤད་པ་ལས་གཞི་ཤེས་ཀྱི་རྣམ་པ་བཤད་པ།
༡༠ལམ་ཤེས་ཀྱི་རྣམ་པ་བཤད་པ།
༧ རྣམ་མཁྱེན་གྱི་རྣམ་པ་བཤད་པ། ງນ
༨ རྣམ་མཁྱེན་གྱི་རྣམ་པ་རྒྱས་པར་བཤད་པ་ལས་ཉན་ཐོས་ལ་
ཡོད་དང་རྗེས་སུ་མཐུན་པའི་གཞི་ཤེས་ཀྱི་རྣམ་པ་བཤད་པ།་༢༡
༩ བྱང་སེམས་ལ་ཡོད་དང་རྗེས་སུ་མཐུན་པའི་ལམ་ཤེས་ཀྱི་རྣམ་པ་བཤད་པ། ༢༦
༡༠ སངས་རྒྱས་ཁོ་ནའི་ཐུན་མོང་མིན་པའི་རྣམ་མཁྱེན་གྱི་རྣམ་པ་བཤད་པ། ༣༣
༡༡ བདེན་འཛིན་དངོས་སུ་འཇོམས་བྱེད་སྦྱོར་བ་བཤད་པ་ལས་སྦྱོར་བ་སྒོམ་པའི་རྟེན། ༣༩
༡༢ སྦྱོར་བའི་ངོ་བོ་དང་རབ་དབྱེ། ༤༡
༡༣ སྦྱོར་བའི་ཡོན་ཏན། ༥༡
༡༤ སྦྱོར་བའི་སྐྱོན། ༥༧
༡༥ སྦྱོར་བའི་མཚན་ཉིད་མདོར་བསྟན་པ། ༦༦
༡༦ སྦྱོར་བའི་མཚན་ཉིད་རྒྱས་པར་བཤད་པ་ལས་གཞི་ཤེས་སྦྱོར་བའི་ཤེས་མཚན། ม่า
༡༧ ལམ་ཤེས་སྦྱོར་བའི་ཤེས་མཚན། โม
༡༨ རྣམ་མཁྱེན་སྦྱོར་བའི་ཤེས་མཚན། ༨༩
༡༩ ཁྱད་མཚན། ༩༣

B
༢༠ བྱེད་མཚན། сс
༢༡ ངོ་བཉིད་མཚན། ༡༠༤
༢༢ ཐར་བ་ཆ་མཐུན། ༡༠༨
༢༣ རྒྱན་གྱི་ཆེད་དུ་བྱ་བའི་གདུལ་བྱ་ངོས་བཟུང་བ། ༡༡༣
༢༤ ངེས་འབྱེད་ཆ་མཐུན། 1༡༧
༢༥ མངོན་རྟོགས་གྱི་གོ་རིམ་ལ་ལོག་རྟོག་དགག་པ།་༢༡
༢༦ ཕྱིར་མི་ལྡོག་པའི་རྟགས་མདོར་བསྟན་པ། ༡༢༩
༢༧ ཕྱིར་མི་ལྡོག་པའི་རྟགས་རྒྱས་པར་བཤད་པ་ལས་སྦྱོར་ལམ་
ཕྱིར་མི་ལྡོག་པའི་རྟགས། ༡༣༣
༢༨ མཐོང་ལམ་ཕྱིར་མི་ལྡོག་པའི་རྟགས། ༡༤༠
༢༩ སྒོམ་ལམ་ཕྱིར་མི་ལྡོག་པའི་རྟགས་བཤད་པ་ལས་
ཐེག་ཆེན་སྒོམ་ལམ་རྒྱས་པར་བཤད་པ། ༡༤༩
༣༠ སྒོམ་ལམ་གྱི་གྲངས་ལ་རྩོད་པ་སྤོང་བ། ༡༥༥
༣༡ སྒོམ་ལམ་གྱི་བྱེད་པ་ལ་རྩོད་པ་སྤོང་བ། ༡༥༨
༣༢ སྒོམ་ལམ་ཕྱིར་མི་ལྡོག་པའི་རྟགས་དངོས། ༡༤༦
༣༣ སྲིད་ཞི་མཉམ་ཉིད་ཀྱི་སྦྱོར་བ། ༡༠༩
༣༤ ཞིང་དག་སྦྱོར་བ། ༡༧༦
༣༥ ཐབས་མཁས་སྦྱོར་བ། ༡༧༧
༣༦ སྐབས་བསྡུ་བ། ༡༨༡
སྐབས་ལྔ་བའི་མཆན་འགྲེལ།
དབང་དུ་བྱ་བའི་འབྲས་བུ་རྩེ་སྦྱོར་བཤད་པ།
༡༨༣༣༧ མཚམས་སྦྱོར་གྱི་གཞུང་བཤད་པ།
༣༨ ལེའུའི་གཞུང་བཤད་པ་ལས་སྦྱོར་ལམ་དྲོད་རྩེ་སྦྱོར། ༡༨༤

c
༡༨༩
39 སྦྱོར་ལམ་རྩེ་མོའི་རྩེ་སྦྱོར།
༡༩༤
୯୦ སྦྱོར་ལམ་བཟོད་པའི་རྩེ་སྦྱོར།
༡༩༥
༤༡ སྦྱོར་ལམ་ཆོས་མཆོག་གི་རྩེ་སྦྱོར།
༡༩༧
༤༢ མཐོང་ལམ་རྩེ་སྦྱོར་བཤད་པ་ལས་སྤང་བྱ་རྟོག་པ་མདོར་བསྟན་པ།
༢༠༣
༤༣ སྤང་བྱ་རྟོག་པ་རྒྱས་པར་བཤད་པ་ལས་གཟུང་རྟོག་རྒྱས་བཤད།
༢༡༠
༤༤ འཛིན་རྟོག་རྒྱས་བཤད།
༢༡༨
༤༥ སྤང་བྱའི་གཉེན་པོ་བཤད་པ་ལས་མཐོང་ལམ་རྩེ་སྦྱོར་གྱི་རྒྱུ།
༢༢༠
༤༦ མཐོང་ལམ་རྩེ་སྦྱོར་གྱི་འབྲས་བུ།
༢༢༨
༤༧ སྙིང་བོའི་དོན་སྒོམ་པའི་རིམ་པ།
༢༣༢
༤༨ མཐོང་ལམ་རྩེ་སྦྱོར་གྱི་ངོ་བོ།
༤༩ རྟེན་འབྲེལ་ཡན་ལག་བཅུ་གཉིས་བཤད་པ་ལས་ཡན་ལག་
༢༣༥
བཅུ་གཉིས་ལུགས་འབྱུང་བཟློག་ཏུ་སྒོམ་ཚུལ་སོགས།
༣༤༩
༥༠ ཡན་ལག་དང་པོ་མ་རིག་པ།
༢༦༤
༥༡ གཉིས་པ་འདུ་བྱེད་ཀྱི་ལས།
༥༢ གསུམ་པ་རྣམ་ཤེས།
༢༨༩
༥༣ ཀུན་གཞི་སྒྲུབ་བྱེད་ཀྱི་རིགས་པ།
༥༤ ཉོན་ཡིད་སྒྲུབ་བྱེད་ཀྱི་རིགས་པ། ༢༩༣
༥༥ མིང་གཟུགས་སོགས་རྟེན་འབྲེལ་ལྷག་མ། ༣༩༦
༣༠༩༥༦ ཡན་ལག་བཅུ་གཉིས་བསྡུ་ཚུལ་སོགས།
༣༡༦༥༧ སྒོམ་ལམ་རྩེ་སྦྱོར་བཤད་པ་ལས་གཉེན་པོ་སྒོམ་ལམ།
༥༨ སྤང་བྱ་རྟོག་པ། ༣༢༡
༥༩ བར་ཆད་མེད་པའི་རྩེ་སྦྱོར། ༣༣ར
༦༠ བསལ་བྱ་ལོག་རྟོག ༣༤༡
༦༡ སྐབས་བསྡུབ། ༣༤༩

D
སྐབས་དྲུག་པའི་མཆན་འགྲེལ།
བརྟན་པ་ཐོབ་པའི་དོན་དུ་བསྒོམ་པ་མཐར་གྱིས་སྦྱོར་བ་བཤད་པ།
༦༢ མཚམས་སྦྱོར་གྱི་གཞུང་བཤད་པ། ༣༥༠
༦༣ ལེའུའི་གཞུང་བཤད་པ། ༣༥༡
༦༤ སྐབས་བསྡུ་བ། ༣༥༦
སྐབས་བདུན་པའི་མཆན་འགྲེལ།
བརྟན་པ་ཐོབ་པ་སྐད་ཅིག་མའི་སྦྱོར་བ་བཤད་པ།
༦༥ མཚམས་སྦྱོར་གྱི་གཞུང་བཤད་པ། ༣༥༧
༦༦
ལེའུའི་གཞུང་བཤད་པ་ལས་རྣམ་པར་སྨིན་པ་མ་ཡིན་པའི་སྐད་ཅིག་སྦྱོར་༣༦༡
༦༧ རྣམ་པར་སྨིན་པའི་སྐད་ཅིག་སྦྱོར། ༣༦༤
༦༨ མཚན་ཉིད་མེད་པའི་སྐད་ཅིག་སྦྱོར། ༣༦༥
༦༩ གཉིས་སུ་མེད་པའི་སྐད་ཅིག་སྦྱོར། ༣༦༦
སྐབས་བསྡུབ། ༣༦༧
སྐབས་བརྒྱད་པའི་མཆན་འགྲེལ།
འབྲས་བུ་ཆོས་སྐུ་རྒྱས་པར་བཤད་པ།
༧༡ མཚམས་སྦྱོར་གྱི་གཞུང་བཤད་པ། ༣༦༩
༧༢ ལེའུའི་གཞུང་བཤད་པ་ལེས་སྐུའི་རྣམ་པར་བཞག་པ་སྤྱིའི་དོན། ༣༧༠
༧༣ སྐུའི་རྣམ་པར་བཞག་པའི་ཡན་ལག་གི་དོན་ལས་ངོ་བོ་ཉིད་སྐུ་བཤད་པ།་༣༧༥
ཡེ་ཤེས་ཆོས་སྐུ་སྐུ་གསུམ་ལས་ཐ་དད་དུ་བསྟན་པ། ༣༧༨
༧༥ ཡེ་ཤེས་ཆོས་སྐུ་སྐུ་གསུམ་ལས་ཐ་དད་དུ་མི་འདོད་པ་དགག་པ། ༣༨༨
༧༦ ཡེ་ཤེས་ཆོས་སྐུ་སྐུ་གསུམ་ལས་ཐ་དད་དུ་འདོད་པ་ལ་རྩོད་པ་སྤོང་བ། ༣༩༠
ལོངས་སྐུ་མཚན་ཉིད་ཀྱི་སྒོ་ནས་མདོར་བསྟན་པ། ༣༩༧
ལོངས་སྐུའི་ཡོན་ཏན་རྒྱས་པར་བཤད་པ་ལས་མཚན་བཤད་པ། ༩༠༣

E
༤༡༠
༧༩ དཔེ་བྱད་བཤད་པ།
༤༢༢
༨༠ སྤྲུལ་སྐུ་བཤད་པ།
༤༢༤༨༡ མཛད་པ་འཕྲིན་ལས་བཤད་པ།
༨༢ སྐབས་བསྡུ་བ།
༤༥༠
༨༣ བསྡུན་དོན་གཞན་བསྟན་པ།
༨༤ རྩོམ་པ་མཐར་ཕྱིན་པའི་ཚུལ་བཤད་པ། ༤༥༥

འགྲེལ་མཆན་སྐབས་བཞི་པ། 1 རྣམ་རྫོགས་སྦྱོར་བ།
༅། །བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་ཆུང་དོན་
གསལ་བའི་མཆན་འགྲེལ་ཀུན་བཟང་ཞིང་གི་ཉི་མ་
ཐར་འདོད་མུན་སེལ་ལས་སྐབས་བཞི་པའི་
མཆན་འགྲེལ་བཞུགས་སོ། །
།ན་མོ་གུ་རུ་པྲཛྙ་ས་མུ་ཏྲ་ཡ། །
རབ་བརྗིད་སྔོ་སངས་ལང་ཚོ་འབར་བའི་དབུས། །
རབ་མཛེས་ཉི་འོད་མདངས་ལྡན་རྣམ་གསུམ་གྱིས། །
རབ་གསལ་འཕྲིན་ལས་འགོག་མེད་སྤྲོས་པ་ཡིས། །
རབ་འབྱམས་གཞུང་དོན་འབྱེད་པའི་སྣང་བ་སྩོལ། །
གཉིས་པ་སྦྱོར་བཞི་རྒྱས་པར་བཤད་པ་ལ། དབང་དུ་བྱེད་པ་རྒྱུ་འབྲས་དང་། བརྟན་
པ་རྒྱུ་འབྲས་སོ། །དང་པོ་དབང་དུ་བྱེད་པའི་རྒྱུ་རྣམ་ཀུན་དང་། འབྲས་བུ་རྩེ་མོའི་སྦྱོར་
བའོ། །དང་པོ་ལ་གསུམ། འབྲེལ་བཀོད་པས་མཚམས་སྦྱར་བ་དང༌། ལེའུའི་གཞུང་བཤད་
པ་དང་། སྐབས་བསྡུ་བའོ། །
མཚམས་སྦྱོར་གྱི་གཞུང་བཤད་པ།
དང་པོ་ནི་རྒྱན་སྣང་དུ་དང་པོ་གསུམ་དུ་མཁྱེན་གསུམ་གྱི་རྣམ་པ་སོ་སོར་ཤེས་ཏེ་སྒོམ་
ཚུལ་བསྟན་ནས། ཡང་རྣམ་ཀུན་འདིར་རྣམ་པ་དེ་དག་དབང་དུ་བྱ་ཕྱིར་དེ་དག་བསྡུས་ནས་
སྒོམ་པར་བྱེད་ཚུལ་འཆད་ཅེས་དགོས་པའི་སྒོ་ནས་མཚམས་སྦྱར་བས། གསེར་འཕྲེང་སོགས་
སུ་ཡང་དེ་ལྟར་བྱས་ལ། རྒྱན་སྣང་དུ་སྐབས་བཞི་པའི་མཇུག་ཏུ་ཡུལ་ངོ་བོ་བྱེད་ལས་གསུམ་

འགྲེལ་མཆན་སྐབས་བཞི་པ། 2 རྣམ་རྫོགས་སྦྱོར་བ།
གྱིས། དང་པོ་གསུམ་དང་བཞི་བར་ཟློས་སྤོང་བྱས་པའི་དོན། རྣམ་བཤད་ལས། སྐབས་
འདིར་ཤེས་པར་བྱ་སྟེ། ཞེས་འགྲེལ་ཆུང་གི་མཚམས་སྦྱར་འདིས་བསྡུས་བར་གསུངས་བས།
སྐབས་དང་པོ་གསུམ་དུ་མཁྱེན་གསུམ་བསྟན་ནས། ཡང་བཞི་བ་འདིར་མཁྱེན་གསུམ་བཤད་
པ་ལ་ཟློས་སྐྱོན་མེད་དེ། ཡུལ་གྱི་སྒོ་ནས་དང་པོ་གསུམ་དུ་ཐམས་ཅད་མཁྱེན་པ་ཉིད་གསུམ་
གྱི་རྣམ་པས་ཡུལ་སོ་སོར་ངེས་པའི་སྒོ་ནས་ཡོངས་སུ་ཤེས་པ་ནི། ༼ང༽མཁྱེན་གསུམ་
གྱི་རྣམ་པ་ལ་དབང་དུ་བྱ་བའི་ཆེད་ཡིན་པའི་ཕྱིར། ༼ཀ༽ཡང་སྐབས་འདིར་རྣམ་མཁྱེན་
གྱི་རྣམ་པ་བརྒྱ་དང་བཅུ་པོ་ཐམས་ཅད་དང༌། ལམ་ཤེས་ཀྱི་རྣམ་པ་སོ་དྲུག་དང༌། གཞི་
ཤེས་ཀྱི་རྣམ་པ་ཉེར་བདུན་ཏེ་རྣམ་པ་མ་ལུས་པ་བསྡུ་བའི་སྒོ་ནས། ༼ག༽བསྡུས་ནས་
བསྟན་པའི་དགོས་པ་ཐམས་ཅད་མཁྱེན་པ་ཉིད་གསུམ་གྱི་རྣམ་པ་མ་ལུས་པ་སྒོམ་པར་
བྱེད་པའི་ཆེད་དང་། དེས་དགོས་པ་༼ཁ༽རྣམ་པ་ཀུན་མངོན་པར་རྫོགས་པར་རྟོགས་
པ་བཤད་པས་བརྗོད་ཚུལ་དང་དགོས་པ་མི་འདྲའོ། །༼ཅ༽ངོ་བོའི་སྒོ་ནས་དང་པོ་གསུམ་
དུ་མཁྱེན་གསུམ་རང་གི་ངོ་བོ་དང༌། མཚན་ཉིད་ཤེས་པ་དང་། འདིར་དེ་དག་སྒོམ་བྱེད་
ཀྱི་སྦྱོར་བ་ཤེས་པ་དང༌། བྱེད་ལས་ཀྱི་སྒོ་ནས་དང་པོ་གསུམ་དུ་སྤང་བྱ་ཅི་རིགས་ཞི་བས་
སྐྱེ་མེད་གསུམ་མངོན་སུམ་དུ་ཤེས་པ་དང༌། འདིར་སྤང་བྱ་དེ་དག་ཞི་བྱེད་ཀྱི་གཉེན་པོའི་
སྒོ་ནས་བསྟན་པས་ཡང་ཟློས་སྐྱོན་མེད་ཅེས་ཟློས་སྤོང་དུ་བྱས་སོ། །དེས་བོད་སྔ་མས་དང་
པོ་གསུམ་ཐོས་བསམ་གྱི་གཞུང་དང་བཞི་བ་སོགས་སྒོམ་ཙམ་སྟོན་པའི་གཞུང་དུ་བྱས་ནས་
ཐོས་བསམ་དང་ཉམས་ལེན་གྱི་གཞུང་སོ་སོར་གཅོད་པ་ཡང་བཀག་གོ །ཚིག་གསལ་དུ་
ཐོས་བྱུང་མིང་རྐྱང་ལ་དམིགས་པ་སོགས་བཤད་པ། གསེར་ཕྲེང་དུ་ཐོས་པ་ལས་བྱུང་བ་
ལ་སོགས་པ་ཞེས་པའི་སྐབས་སུ་བཀག་ལ། དང་པོ་གསུམ་དུ་ཐོས་བསམ་གྱི་ཤེས་པར་བྱས་
པའི་དོན་དེ་འདིར་བསྡུས་ནས་སྒོམ་ཚུལ་བསྟན་ཞེས་བཤད་པ་ལྟར་སྔ་མ་ཕལ་ཆེར་གྱིས་བཤད་
དོ༑ ༑རྔོག་ཊིཀ་ལས། རྣམ་པར་ཐར་བའི་སྒོ་སྟོང་བ་ཉིད་ལ་དམིགས་པ་ནི་གཟུགས་ལ་

འགྲེལ་མཆན་སྐབས་བཞི་པ། 3 རྣམ་རྫོགས་སྦྱོར་བ།
སོགས་པ་ལ་མི་གནས་པའི་སྦྱོར་བའོ། །མཚན་མ་མེད་པ་ལ་དམིགས་པའི་སྦྱོར་བ་ནི། དེ་
ལ་སྦྱོར་བ་བཀག་པའི་སྦྱོར་བའོ། །སྨོན་པ་མེད་པ་ལ་དམིགས་པའི་སྦྱོར་བ་ལ་གསུམ་སྟེ།
ཟབ་པ་དང་གཏིང་དཔག་དཀའ་བ་དང་ཚད་མེད་པའི་སྦྱོར་བ་གསུམ་སྟེ། ཞེས་པ་ནས། རྣམ་
པ་ཐར་བའི་སྒོ་གསུམ་གྱི་རྣམ་པ་དེ་ཡང་ཀུན་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་
པོ་ཉིད་བསྡུས་པ་སྟེ། དཔེར་ན་བདེན་པའི་རྣམ་པ་བཅུ་དྲུག་པོ་རྣམ་པར་ཐར་བའི་སྒོ་གསུམ་
དུ་འདུ་བ་བཞིན་ནོ། །ཞེས། བདེན་པའི་རྣམ་པ་དོན་གཅིག་ཐུན་མོང་བའི་རྣམ་ཐར་སྒོ་
གསུམ་དུ་འདུ་བ་བཞིན་དུ་རྣམ་པ་བརྒྱ་དོན་གསུམ་རེ་རེ་ལ། ཕྱི་མ་ཐུན་མོང་མ་ཡིན་པའི་
རྣམ་ཐར་སྒོ་གསུམ་འབྱེད་པ་དང༌། དེའི་ཕྱི་མ་སྨོན་མེད་ལ་ཟབ་དཀའ་ཚད་མེད་གསུམ་
དུ་དབྱེ་སྟེ། དེ་ལྟར་ཞི་ལྷག་ཟུང་འབྲེལ་གྱི་སྦྱོར་བའི་ཡུལ་དུ་བསྡུས་ནས་སྒོམ་པ་བསྡུས་སྒོམ་
གྱི་དོན་དུ་བྱས་ནས་དེ་ཚོགས་ལམ་ནས་བཞག་པར་རྣམ་བཤད་དང་། ཆོས་ཉིད་ཀྱི་རྣམ་
པ་དོན་གཅིག་སྦྱོར་བ་ལྔ་དང་སྦྱར་བ་ལམ་བསྒྲིགས་སུ་གསུངས་ནས། དགག་ཚུལ་བརྒྱ་དོན་
གསུམ་རྣམ་རྫོགས་སྦྱོར་བའི་འཛིན་སྟངས་སུ་བྱས་ནས་མི་སྒོམ་ན་རྩ་འགྲེལ་ཀུན་དང་འགལ་
ཞིང་དེའི་དབྱེ་བ་བྱས་པ་ཡང་དོན་མེད་པར་འགྱུར་ལ། སྒོམ་ན་དེ་སྒོམ་པའི་དབྱེ་བ་མི་མཛད་
པར་དེ་དག་བདེན་སྟོང་དུ་སྒོམ་པའི་དབྱེ་བ་མཛད་པ་མི་འཐད་ཅིང༌། སློབ་དཔོན་གྱིས་གཞི་
ཤེས་ཀྱིས་རང་རྒྱལ་གྱི་མངོན་རྟོགས་བསྡུས་པར་བཤད་པ་ལ། དེ་གཞི་ཤེས་ཀྱི་དམིགས་
པར་བསྡུས་པ་ཞེས་པ་བཀག་པ་དང་ནང་འགལ་ཏེ། སྟོང་ཉིད་རྟོགས་པའི་སྦྱོར་བའི་ཡུལ་
དུ་བསྡུས་པར་བཤད་པའི་ཕྱིར་དང༌། སྟོང་ཉིད་རྟོགས་པའི་ཞི་ལྷག་ཟུང་འབྲེལ་ཚོགས་ལམ་
ནས་བཞག་པའང་མི་འཐད་ཅེས་རྣམ་བཤད་ལས་གསུངས་སོ། །མཁྱེན་གསུམ་གྱི་རྣམ་པ་
གསལ་བར་བསྟན་མ་བསྟན་གྱིས་ཁྱད་པར་ཟེར་བ་རེད་མདའ་བ་ཡིན་ཏེ། ཉི་ཟེར་ལས། དེ་
བས་ན་སྐབས་དང་པོ་གསུམ་དུ་ནི་མཁྱེན་གསུམ་རྣམ་པའི་སྒོ་ནས་རྫོགས་པར་མ་བསྟན་ལ་
འདིར་ནི། ནས། རྣམ་པའི་སྒོ་ནས་རྫོགས་པར་བསྟན་པས་སྐབས་སྔ་མ་དག་ལས་ཀྱང་

འགྲེལ་མཆན་སྐབས་བཞི་པ། 4 རྣམ་རྫོགས་སྦྱོར་བ།
ཁྱད་པར་ཡོད་དོ། །ཞེས་གསུངས་པའི་ཕྱིར། གཉིས་པ་ལེའུའི་གཞུང་བཤད་པ་ལ། རྣམ་
རྫོགས་སྦྱོར་བ་སྤྱིའི་རྣམ་བཞག་དང༌། ཐར་ཆ་ནས་བཟུང་སྟེ་རྒྱུད་ལ་སྐྱེ་རིམ་བཤད་པའོ།།
དང་པོ་ལ། རྣམ་རྫོགས་སྦྱོར་བའི་ངོ་བོ་དང་། སྒོམ་པའི་སྐྱོན་ཡོན་དང་། སྦྱོར་བའི་མཚན་
ཉིད་གསུམ། དང་པོ་ལ། མི་མཐུན་ཕྱོགས་ཀྱི་གཉེན་པོ་ཤེས་པའི་ཡན་ལག་རྣམ་པ་དང་།
བདེན་འཛིན་དངོས་སུ་འཇོམས་བྱེད་སྦྱོར་བའོ། །དང་པོ་ལ་གསུམ། མདོར་བསྟན། རྒྱས་
པར་བཤད། དོན་བསྡུ་བའོ། །
རྣམ་པ་མདོར་བསྟན་པ།
དང་པོ་ལ་གཉིས་ཀྱི་དང་པོ་རྩ་བ་ནི། དང་པོ་སྒྲོ་འདོགས་བཅད་པར་བྱ་བའི་གཞི་
བདེན་བཞིའི་བསྡུས་པའི་མི་རྟག་སོགས་ཤེས་པ་ཡི་ཡེ་ཤེས་ཀྱི་བྱེ་བྲག་རྣམས། །ནི་གཉེན་
པོའི་ཤེས་རྣམ་དང་། རང་གི་འཛིན་སྟངས་ཀྱི་རྣམ་པ་ཤར་བའི་སྒོ་ནས་རང་གི་མི་མཐུན་
ཕྱོགས་ལ་གནོད་བྱེད་ཀྱི་རིགས་པ་ཞེས་བྱ་བ་ནི་སྔར་གྱི་གཉེན་པོའི་མཚན་ཉིད་དེ། །༼༢༽
ཀུན་མཁྱེན་ཉིད་ནི་རྣམ་པ་གསུམ་དུ་ངེས་པའི་ཕྱིར། །༼༡༽གཉེན་པོའི་ཤེས་རྣམ་དེ་
ནི་རིགས་བསྡུས་ན་རྣམ་པ་གསུམ་དུ་འདོད། །དེ། གཉིས་པ་འགྲེལ་བ་ནི། ཅེས་བྱ་བ་
གསུངས་ཏེ། ཕུང་པོ་རྟག་པ་ལ་སོགས་པར་འཛིན་པ་མི་མཐུན་པའི་ཕྱོགས་ཀྱི་གཉེན་
པོའི་ཆོས་ཉིད་ཀྱི་ངོ་བོ་ཉིད་ཤེས་པའི་ཆེད་དུ། ཕུང་པོ་མི་རྟག་པ་ལ་སོགས་པ་ལ་དམིགས་
པའི་ཡེ་ཤེས་ཀྱི་བྱེ་བྲག་རྣམས་ཤེས་པའི་རྣམ་པ་ཉིད་དུ་རྣམ་པར་བཞག་པ་ནི། འདིར་
བསྟན་གཉེན་པོའི་མཚན་ཉིད་དེ་ཤེས་ཆེད་ཡིན་ནོ། །ཤེས་རྣམ་དེ་དག་ཀྱང་དབྱེ་ན་ཐམས་
ཅད་མཁྱེན་པ་ཉིད་གསུམ་གྱི་བྱེ་བྲག་གིས་རྣམ་པ་གསུམ་ཁོ་ནར་བཞེད་དོ། །ཤརྟི་
བས་མཚན་ཉིད་ནི་མིང་ངོ་། །ཞེས་ཤེས་རྣམ་རང་རང་གི་མིང་འདོགས་པའི་གཞི་དོན་རྣམ་
ལ་བྱས་པ་དང༌། རིགས་བྱིན་གྱིས་གཞི་གཉེན་པོ་དང༌། ཤེས་པ་སྐྱེ་མེད་གསུམ་ཤེས་པ་

འགྲེལ་མཆན་སྐབས་བཞི་པ། ༠ རྣམ་རྫོགས་སྦྱོར་བ།
དང་། རྣམ་པའམ་བྱེ་བྲག་ནི་དམིགས་བྱེད་སེམས་ཀྱི་ཁྱད་པར་རྣམ་པ་བློ་ལ་སྣང་བ། མཚན་
ཉིད་རྣམ་ཀུན་སྤྱིའི། ཞེས་པ་འཕགས་སེང་གི་དགོངས་པ་མིན་པ་རྩ་བའི་ཚིག་འགྲེལ་གྱིས་
ཤེས་སོ། །རྩ་བས་ཤེས་རྣམ་དངོས་སུ་བསྟན་ལ། དོན་རྣམ་ལ་སྦྱོར་ན། ཤེས་བྱ་གཞི་བྱེ་
བྲག་རྣམས། །རྣམ་པ་ཤེས་བྱ་མཚན་ཉིད་དེ། །བདེན་པ་དག་ནི་རྣམ་བཞིའི་ཕྱིར། །དེ་
ནི་རྣམ་པ་བཞི་རུ་འདོད། །ཅེས་ཤེས་བྱ་གཞིའི་བྱེ་བྲག་རྣམས་དོན་རྣམ། གཉེན་པོ་ཡེ་ཤེས་
ཀྱིས་འཛིན་སྟངས་ཀྱི་རྣམ་པ་ཞེས་བྱ་བ་སྔ་མའི་མཚན་ཉིད་ཅེས་སོགས་སྦྱར་རོ། །གཞི་
ཤེས་པ་ཡི། ཞེས་ཤེས་རྣམ་ཐམས་ཅད་གཞི་ཤེས་སུ་གསུངས་པ་ནི། གཞི་ཤེས་ཀྱིས་གཞིའི་
ངོ་བོ་བདག་མེད་དུ་དང་། ལམ་ཤེས་ཀྱིས་གཞིའི་ཡུལ་ཅན་དང༌། རྣམ་མཁྱེན་གྱིས་དེའི་
ཁྱད་པར་ཤེས་པས་ཡིན་ནོ། །ཆོས་ཤེས་སོགས་ཀྱིས། རྩ་བ། གཞི་དང་ཡེ་ཤེས་རྣམ་པ་
རྣམས། །ཞེས་བཏོན་ནས་འགྲེལ་བར་དམིགས་པ་དང་ཡེ་ཤེས་དང་རྣམ་པ་ཞེས་པ། གཞི་
འཁོར་བའི་རྒྱུ་དང༌། དེའི་གཉེན་པོ་མི་རྟག་སོགས་ལ་དམིགས་པ་གཞི་ཤེས། བྱང་སེམས་
ཀྱི་ལམ་སོགས་ཡེ་ཤེས་ཀྱི་གནས་སྐབས་ལ་བཞག་པས་ལམ་ཤེས། རྣམ་པ་ཐམས་ཅད་མཁྱེན་
པས་རྣམ་མཁྱེན་ཏེ་གྲངས་གསུམ་དང༌། རང་བཞིན་ཉེར་བདུན་གང་ཟག་གི་བདག་མེད་
དང༌། སོ་དྲུག་བདག་མེད་གཉིས་ཀ་དང༌། བརྒྱ་རྩ་བཅུ་ཤེས་བྱ་ཐམས་ཅད་མཁྱེན་པའི་
རང་བཞིན་ཅན་དང་། གང་གིས་བཞག་ན་མཁྱེན་པ་གསུམ་ཡོད་པས་གསུམ་དུ་གྲངས་ངེས།
ཞེས་པ། གཞིའི་དོན་མ་མཁྱེན་ཞིང་དབྱེ་བ་ལོགས་སུ་བྱས་པ་དང་ཟློས་ཞེས་གསེར་ཕྲེང་
དུ་བཀག་གོ །འདི་ལ་མདོ་ཟུར་དུ་མེད་དོ། །བྱེ་བྲག་གི་སྐད་དོད་བི་ཤི་ཥའི་བི་རྣམ་པ་ལ་
འཇུག་པས་རྟོགས་བྱ་དང་རྟོགས་པ་པོའི་ཁྱད་པར་ལ་དོན་རྣམ་དང་ཤེས་རྣམ་ཟེར་རོ། །ཡུམ་
བར་བར་གཞི་ལམ་གྱི་རྣམ་པར་མདོ་གྲངས་མཉམ་དང༌། རྣམ་མཁྱེན་གྱི་རྣམ་པར་མདོ་
སུམ་ཅུ་སྟེ། མདོ་གོ་གསུམ་གྱིས་དམ་བཅའི་མདོ་རྣམས་ཀྱིས་དོན་རྣམ་ཤེས་རྣམ་གཉིས་
ཀ་དངོས་དང༌། འཐད་པ་རྣམས་ཀྱིས་དོན་རྣམ་དངོས་དང་ཤེས་རྣམ་ཤུགས་ལ་བསྟན་ནོ།།

འགྲེལ་མཆན་སྐབས་བཞི་པ། 6 རྣམ་རྫོགས་སྦྱོར་བ
བསྟན་བཅོས་སུ་གཞི་ཤེས་དང་རྣམ་མཁྱེན་ལ་ཐོག་མཐའི་མཚམས་བཟུང་བས་བར་བ་གོ་
ལ༑ དེ་ཡང་མཁྱེན་པ་དང་པོ་གཉིས་བདེན་བཞི་དང༌། ཐ་མས་དེས་ཡུལ་ཡུལ་ཅན་གཉིས་
ཀ་མཁྱེན་པའི་རྒྱུ་མཚན་གྱིས་ལམ་བདེན་གྱི་རྣམ་པ་ཉི་ཚེ་དང༌། མཁྱེན་གསུམ་གྱི་དབྱེ་
བ་བྱས་སོ། །སྒོམ་ཚུལ་དོན་རྣམ་ཤེས་རྣམ་སྒོམ་པ་ཡིན་ཁྱབ་མཉམ་ཡིན་ལ། སངས་རྒྱས་
དང་ཉན་རང་གི་རྒྱུད་ལ་ཡོད་པ་རྣམས་རྟོགས་རིགས་དང་རྗེས་མཐུན་གྱི་རྣམ་པའི་བསྒོམ་
པ་ཡིན་ལ། བྱང་སེམས་ཀྱི་རྒྱུད་ཀྱི་དེ་ངོ་བོར་བསྐྱེད་ནས་བསྒོམ་པ་གཙོ་ཆེའོ། །གཉིས་
པ་རྒྱས་བཤད་ལ་གཉིས། སྤྱིའི་མཚམས་སྦྱར་བ་དང་། དོན་བཤད་པའོ། །དང་པོ་ནི།
རྣམ་པ་རྣམས་སྤྱིར་ཏེ་སོ་སོར་མ་ཕྱེ་བར་བསྟན་ནས། ད་ནི་ཕྱེ་ནས་ཁྱད་པར་དུ་འཆད་
དོ༑༑གཉིས་པ་ལ། གཞི་ཤེས་དང༌། ལམ་ཤེས་དང༌། རྣམ་མཁྱེན་གྱི་རྣམ་པ་རྒྱས་པར་
བཤད་པའོ། །
གཞི་ཤེས་ཀྱི་རྣམ་པ་བཤད་པ།
དང་པོ་ལ་གསུམ་གྱི་དང་པོ་མཚམས་སྦྱར་བ་ནི། མཁྱེན་གསུམ་གྱི་རྣམ་པ་བསྟན་
པ༑ ༼ཀ༽གསུངས་སོ།།༼ང༽འདི་ཕྱི་འགྲེལ་ན་ཡོད་ཀྱང་སྣང་བ་གཉིས་ལྟར་གསེར་ཕྲེང་
དུ་མཚམས་སྦྱར་དུ་བྱས་པ་ལེགས་སོ། །རྣམ་བཤད་དུ་སྤྱིའི་མཚམས་སྦྱར་གཞི་ཤེས་ལ་
སྦྱར་བ་བུ་ཉ་ལྟར་ཡིན་ནོ། །གཉིས་པ་རྩ་བ་ནི། མདོ་ལས། དེ་ནས་ཚེ་ལྡན་རབ་འབྱོར་
གྱིས། ནས། ནམ་མཁའ་མེད་པའི་ཕྱིར་རོ། །ཞེས། མེད་པའི་རྣམ་པ་ནས་བཟུང་སྟེ།།
ཆོས་ཀྱི་དབྱིངས་གནས་པ་ཉིད་ཀྱི་ཕྱིར་རོ། །ཞེས་མི་གཡོ་བ་ཡི་རྣམ་པའི་བར། །གཞི་
ཤེས་ཀྱི་རྣམ་པ་ཉེར་བདུན་བདེན་པ་དང་པོ་གསུམ་སོ་སོ་ལ་བཞི་བཞི་དང༌། །ལམ་བདེན་
ལ་རྣམ་པ་དེ་ནི་བཅོ་ལྔར་དོན་གྱིས་སྦྱར་ནས་བཤད། །པ་རྗེ་བཙུན་གྱིས་དངོས་སུ་གསུངས་
སོ༑ ༑གསུམ་པ་འགྲེལ་བ་ལ། བདེན་པ་དང་པོ་གསུམ་གྱི་རྣམ་པ། ལམ་བདེན་གྱི་རྣམ་

འགྲེལ་མཆན་སྐབས་བཞི་པ། 7 རྣམ་རྫོགས་སྦྱོར་བ།
པ་དང༌། གྲངས་ཀྱི་དོན་བསྡུ་བའོ། །དང་པོ་ནི་ཅེས་བྱ་བ་གསུངས་ཏེ། ༼ཁ༽དེ་ལ་རེ་
ཤིག་ཐམས་ཅད་ཤེས་པ་ཉིད་ཀྱི་རྣམ་པའི་དབང་དུ་བྱས་ནས། ༼ག༽ རང་དུས་སྐད་
ཅིག་གཉིས་པར་འཇིག་པས་མེད་པ་དང༌། སྡུག་བསྔལ་རང་དུས་སྐད་ཅིག་ལས་ལྷག་པར་
མི་སྐྱེ་བ་དང༌། བྱེད་པ་པོའི་བདག་གིས་དབེན་པ་དང༌། རང་གི་ངོ་བོ་བདག་གིས་མི་
རྫི་བ་དང༌། རྒྱུ་སྲེད་པ་ཐ་སྙད་དུ་ཡོད་ཀྱང་དོན་དམ་པར་གནས་པ་མེད་པ་དང་། ཀུན་
འབྱུང་དོན་དམ་པར་མེད་པ་ནམ་མཁའ་དང་འདྲ་བ་དང་། རབ་སྐྱེ་རྟོག་དཔྱོད་འབྲས་བུ་
སྒྲ་དང་བཅས་པས་དོན་དམ་པར་བརྗོད་དུ་མེད་པ་དང༌། ཡང་སྲེད་པའི་རྐྱེན་ཚོར་སོགས་
དོན་དམ་པར་མིང་གི་ངོ་བོར་མེད་པ་དང༌། འགོག་པ་རྒྱུད་གཞན་དུ་འགྲོ་བ་མེད་པ་དང༌།
སྡུག་བསྔལ་གཏན་དུ་ཞི་བས་རྐྱེན་གྱིས་མི་འཕྲོག་པ་སྟེ་སྒྲུབ་ཕྱོགས་ནས་བཟུང་དུ་མེད་པ་
དང་། གྱ་ནོམ་པའི་རང་བཞིན་ཡིན་པས་མི་ཟད་པ་དང༌། སྐྱེ་བྱེད་ཀྱིས་སྐྱེ་བའི་རྒྱུ་མེད་
པའི་རྣམ་པ་སྟེ། མདོ་ལས་ཐ་སྙད་གཞན་གྱིས་བསྟན་པ་བཅུ་གཉིས་ནི་གོ་རིམ་བཞིན་
དུ་སྡུག་བསྔལ་ལ་སོགས་པའི་བདེན་པ་གསུམ་གྱི་མི་རྟག་པ་ལ་སོགས་པའི་ཁྱད་ཆོས་
བཅུ་གཉིས་ཀྱི་མཚན་ཉིད་དམ་བདག་ཉིད་དག་ཡིན་ནོ། །
གཉིས་པ་ལམ་བདེན་གྱི་རྣམ་པ་ལ་གསུམ་གྱི་དང་པོ་ལམ་བདེན་གྱི་དབྱེ་བ་མདོར་
བསྟན་པ་ནི། ཉོན་མོངས་པའི་སྒྲིབ་པའི་གཉེན་པོ་ཉིད་དུ་ཟག་པ་མེད་པའི་མཐོང་བའི་
ལམ་གཅིག་དང༌། གཞི་ཤེས་སྐབས་སུ་ཤེས་སྒྲིབ་ཀྱི་གཉེན་པོ་སྟོན་པ་མ་འབྲེལ་ཞེ་ན།
ཐམས་ཅད་ཤེས་པ་ཉིད་ཀྱིས་རྣམ་བཞག་གི་རྟེན་གྱི་དབང་དུ་བྱས་པའི་རང་སངས་རྒྱས་
ཀྱི་ལམ་རྣམས་ཀྱང་བསྡུས་པས་དེ་དག་གི་ཤེས་སྒྲིབ་གཟུང་རྟོག་གི་གཉེན་པོ་སྟོན་དགོས་
པ་དེའི་ཕྱིར། རང་སངས་རྒྱས་དེ་དག་གི་ཤེས་བྱའི་སྒྲིབ་པའི་གཉེན་པོ་ཉིད་དུ་སྒོམ་
པའི་ལམ་ཟག་པ་དང་བཅས་པ་དང༌། མཐོང་བའི་ལམ་ཟག་པ་མེད་པ་གཉིས་ཡིན་
པས་ལམ་བདེན་གྱི་རྣམ་པ་གསུམ་མོ། །དང་པོ་གཞི་གང་ཟག་གི་བདག་མེད་ཀྱི་རྣམ་ཅན་

འགྲེལ་མཆན་སྐབས་བཞི་པ། 8 རྣམ་རྫོགས་སྦྱོར་བ།
ཡིན་པས་ཉོན་སྒྲིབ་ཀྱི་གཉེན་པོ་དང༌། ལྷག་མ་བཅུ་གཅིག་ཤེས་སྒྲིབ་ཀྱི་གཉེན་པོར་འོས་
མེད་ཀྱི་རིགས་པས་དང་། དེའི་དང་པོ་ལྔ་རྨི་ལམ་གྱི་སྣང་བ་སོགས་དང་སྦྱར་བས་རྗེས་ཐོབ་
ཟག་བཅས་དང་། དྲུག་གིས་སྤང་གཉེན་སོགས་ཕྱི་དོན་དུ་མེད་པ་རྟོགས་པའི་མཉམ་བཞག་
མཚོན་པས་ཟག་མེད་དང་། དེ་ཡང་སྒོམ་ལམ་མཉམ་རྗེས་སྤེལ་བས་ཟག་བཅས་དང༌། མཐོང་
ལམ་མཉམ་བཞག་བར་མ་ཆད་པས་ཟག་མེད་བཞག་ལ། ཤེས་སྒྲིབ་ཉོན་སྒྲིབ་གཉིས་སྤང་
དཀའ་སླས་གཉེན་པོ་ཟག་བཅས་ཟག་མེད་གཉིས་དང༌། ཟག་མེད་གཅིག་པུ་བཞག་གོ།ཚིག་
གསལ་ལས། དང་པོ་བཅུ་དྲུག་ཉན་ཐོས་ཀྱི་མཐོང་སྒོམ་གཉིས་ཀ་དང་ལམ་གྱི་བཅོ་ལྔ་རང་
རྒྱལ་གྱི་སྒོམ་ལམ་ལ་སྦྱར་བ་གསེར་ཕྲེང་དུ་བཀག་ནས། ཤེར་འབྱུང་ལྟར་སྔ་མ་བཅུ་དྲུག་
ཉན་རང་གཉིས་ཀའི་མཐོང་སྒོམ་གཉིས་ཀ་འཇོག་པར་གསུངས་པ་ལྟར་རྟོགས་སྣང་དུ་གསུངས་
པ་བུ་ཉ་སོགས་ལྟར་བཀོད་པ་ཡིན་ལ། རྣམ་བཤད་ལས་ཟག་མེད་གཉིས་ཀ་མཐོང་ལམ་
ལ་སྦྱར་བ་ནི། བྱང་སེམས་ཀྱི་གཞི་ཤེས་ཀྱི་རྣམ་པ་མཐོང་ལམ་གྱི་སྐབས་སུ་ཤེས་མཐོང་
གིས་བལྟས་ནས་འདའ་དགོས་པས་འདའ་བྱའི་མཐོང་ལམ་གྱི་དབང་དུ་བྱས་པར་དེ་ཉིད་ལས་
སོ༑ ༑ལོ་ཆེན་གྱི་སློབ་དཔོན་གྱིས་གཞི་ཤེས་ཀྱིས་རང་རྒྱལ་གྱི་ལམ་བསྡུས་པར་བཤད་པ་
དགག་ཚུལ་སོགས་ནི་བསྡུས་དོན་གྱི་འགྲེལ་བར་བཤད་ཟིན་པས་དེར་ལྟོས།
གཉིས་པ་རྒྱས་བཤད་ལ་གསུམ་གྱི་དང་པོ་ཉོན་སྒྲིབ་ཀྱི་གཉེན་པོ་བཞི་ནི། ལམ་གསུམ་
ཡོད་པ་དེ་ལ་ལམ་དང་པོ་ལ། ལམ་སྒོམ་པར་བྱེད་པ་པོ་གང་ཟག་གི་བདག་མེད་པ་དང་།
ཡུལ་ཤེས་པ་པོ་གང་ཟག་གི་བདག་མེད་པ་དང༌། འོག་མ་ནས་གོང་མར་འཕོ་བ་པོའི་གང་
ཟག་གི་བདག་མེད་པ་དང༌། ཉོན་མོངས་འདུལ་བ་པོའི་གང་ཟག་གི་བདག་མེད་པར་རྟོགས་
པའི་མཐོང་ལམ་ཟག་མེད་ཀྱི་རྣམ་པ་སྟེ། བཞི་ནི་གོ་རིམས་བཞིན་དུ་ལམ་དང་ལ་སོགས་
པས་རིགས་པ་སྒྲུབ་པ་ངེས་འབྱིན་བཞིའི་མཚན་ཉིད་དམ་བདག་ཉིད་དག་ཡིན་ནོ། །གཉིས་
པ་ཤེས་སྒྲིབ་ཀྱི་གཉེན་པོ་ཟག་བཅས་ལ། རྨི་ལམ་དང༌། སྒྲ་བརྙན་དང་། མིག་ཡོར་

འགྲེལ་མཆན་སྐབས་བཞི་པ། 9 རྣམ་རྫོགས་སྦྱོར་བ།
དང༌། སྨིག་རྒྱུ་དང་། སྒྱུ་མའི་རྣམ་པ་སྟེ་ལྔ་དང་འདྲ་བར་ནི། གོ་རིམས་བཞིན་དུ་
གཟུགས་སོགས་ཕྱི་དོན་གྱི་ངོ་བོ་ཉིད་མེད་པ་དང་། ཕྱི་དོན་གྱི་མ་སྐྱེས་པ་དང་། ཕྱི་
དོན་གྱི་མ་འགག་པ་དང་། ཕྱི་དོན་གྱི་གཟོད་མ་ནས་ཞི་བ་དང་། ཕྱི་དོན་གྱི་རང་བཞིན་
གྱིས་ཡོངས་སུ་མྱ་ངན་ལས་འདས་པའི་མཚན་ཉིད་ཅན་དུ་རྟོགས་ཤིང་ཕྱི་དོན་གྱི་སྣང་
བ་དང་བཅས་པའི་སྒོམ་ལམ་ལྔ་ནི། སྤྱིར་ཏེ་རེ་རེ་ཀྱང་ཤེས་བྱའི་སྒྲིབ་པ་གཟུང་རྟོག་རགས་
པ་སྤྱིའི་གཉེན་པོར་གྱུར་བ་དག་ཡིན་ནོ། །འདིར་དངོས་བསྟན་གཙོ་བོ་བྱང་སེམས་སྒོམ་
ལམ་ཡིན་ན། སྐབས་གསུམ་པར་སྒོམ་ལམ་མི་སྟོན་པའི་རྒྱུ་མཚན་དང་འགལ་ལོ། །ཞེ་
ན་སྐྱོན་མེད་དེ། འདིར་བྱང་སེམས་སྒོམ་ལམ་སྐབས་སུ་གོམས་པ་ལྷུར་ལེན་མི་བྱེད་ཀྱང་
རྒྱུན་ཙམ་སྐྱེད་པར་བཤད་པ་ཡིན་ནོ། །གསུམ་པ་ཤེས་སྒྲིབ་ཀྱི་གཉེན་པོ་ཟག་མེད་ལ། ཀུན་
ནས་ཉོན་མོངས་པ་ཕྱི་དོན་དུ་མེད་པ་དང༌། རྣམ་པར་བྱང་བ་ཕྱི་དོན་དུ་མེད་པ་དང་།
ཉོན་མོངས་པའི་བག་ཆགས་ཀྱིས་གོས་པ་ཕྱི་དོན་དུ་མེད་པ་དང༌། ཆོས་རྣམས་ཀྱི་དབྱེ་
བའི་སྤྲོས་པ་ཕྱི་དོན་དུ་མེད་པ་དང༌། རང་གི་རྟོགས་པ་ལ་ཕྱི་དོན་དུ་རློམ་པ་མེད་པ་དང་།
རྟོགས་པ་ཐོབ་ཟིན་ཕྱི་དོན་གྱི་མི་གཡོ་བར་རྟོགས་པའི་མཐོང་ལམ་ཟག་མེད་ཀྱི་རྣམ་པ་སྟེ།
དྲུག་ནི་གོ་རིམ་བཞིན་དུ་ཤེས་བྱའི་སྒྲིབ་པ་རགས་པ་གཟུང་རྟོག་ཆགས་སོགས་ཀུན་ནས་
ཉོན་མོངས་པ་དང༌། དད་སོགས་རྣམ་པར་བྱང་བ་དང༌། ཉོན་མོངས་པའི་བག་ཆགས་
དང༌། གཟུགས་ལ་སོགས་པའི་དབྱེ་བའི་སྤྲོས་པ་དང་། རང་གི་རྒྱུད་ཀྱི་རྟོགས་པ་
དང་། རང་གི་རྟོགས་པ་ཡོངས་སུ་ཉམས་པར་ཕྱི་དོན་དུ་འཛིན་པའི་རྣམ་པར་རྟོག་པ་
རྣམས་ཀྱི་ངོས་སྐལ་སོ་སོར་ངེས་པའི་གཉེན་པོར་གྱུར་བ་དག་ཡིན་ནོ། །གསུམ་པ་
ལམ་གྱི་དོན་བསྡུ་བ་ནི། དེ་ལྟར་ན་ལམ་གྱི་བདེན་པ་ལ་རྣམ་པ་བཅོ་ལྔ་སྟེ། གསུམ་
པ་གྲངས་ཀྱི་དོན་བསྡུ་བ་ནི། སྤྱིར་ན་ཐམས་ཅད་ཤེས་པ་ཉིད་ཀྱི་རྣམ་པ་ཉི་ཤུ་རྩ་བདུན་
ཡིན་ནོ། །འདིར་བདེན་པ་དང་པོ་གསུམ་གྱི་རྣམ་པ་བཅུ་གཉིས་ཡུལ་དུ་བསྟན་ལ། ལམ་

འགྲེལ་མཆན་སྐབས་བཞི་པ། 10 རྣམ་རྫོགས་སྦྱོར་བ
གྱི་བཅོ་ལྔ་ངོ་བོར་བསྐྱེད་ནས་བསྒོམ་བྱར་བསྟན་གྱི་ཡུལ་དུ་མ་བསྟན་ནོ། །མདོ་ནི་བརྒྱད་
སྟོང་པར། དེ་སྐད་ཅེས་བཀའ་སྩལ་པ་དང༌། ནས། མི་གཡོ་བའི་ཕ་རོལ་ཏུ་ཕྱིན་པའོ།།
ཞེས་པའི་བར་རོ། །།
ལམ་ཤེས་ཀྱི་རྣམ་པ་བཤད་པ།
གཉིས་པ་ལམ་ཤེས་ཀྱི་རྣམ་པ་ལ་གསུམ་གྱི། དང་པོ་མཚམས་སྦྱར་བ་ནི། གཞི་
ཤེས་ཀྱི་རྣམ་པ་དེའི་འོག་ཏུ་ལམ་ཤེས་པ་ཉིད་ཀྱི་རྣམ་པ་གསུངས་སོ། །གཉིས་པ་རྩ་བ་
ནི༑ མདོ་ལས། གསོལ་བ། བཅོམ་ལྡན་འདས་འདི་ལྟ་སྟེ་ཤེར་ཕྱིན་འདི་ནི་འདོད་ཆགས་
དང་བྲལ་བའི་ཕར་ཕྱིན་ནོ། །ནས། ངོ་བོ་མེད་པའི་ངོ་བོ་ཉིད་དམིགས་སུ་མེད་པའི་ཕྱིར་
རོ༑ ༑ཞེས་པའི་བར་གྱིས་འདོད་ཆགས་བྲལ་རྣམ་ནས་བཟུང་སྟེ་དངོས་མེད་ངོ་བོ་ཉིད་ཀྱི
བར་སོ་དྲུག་ཀུན་བྱང་གི་རྒྱུ་ཀུན་འབྱུང་བདེན་པ་དང་ལམ་གྱི་བདེན་པ་དང་འབྲས་བུ་སྡུག་
བསྔལ་གྱི་བདེན་པ་དང༌། །འགོག་པའི་བདེན་པ་ལ་ནི་གོ་རིམ་བཞིན། །དུ་རྣམ་པ་
དེ་དག་བརྒྱད་དང་བདུན་དང་ནི། །ལྔ་དང་བཅུ་དྲུག་ཅེས་དོན་གྱིས་བསྒྲགས་པ་བསྟན་
བཅོས་སུ་སོ་སོར་སྦྱར་ནས་གསུངས་སོ། །ཞེས་བྱ་བ་གསུངས་ཏེ།
གསུམ་པ་འགྲེལ་བ་ལ། སྤྱིར་བསྟན། སོ་སོར་བཤད། སྤྱིའི་དོན་བསྡུ་བའོ། །དང་
པོ་ནི་རྒྱུད་བླ་མ་ལས། སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། །ཞེས་པ་ལྟར།
གཞུང་ཕལ་ཆེར་ལས་འབྲས་བུ་གཉིས་སྔོན་ལ་དང་རྒྱུ་གཉིས་རྗེས་སུ་བཤད་པ་དང་། འདིར་
དེ་ལས་བཟློག་སྟེ་རྒྱུ་གཉིས་སྔོན་དུ་འཆད་པ་གོ་རིམས་མི་མཐུན་པ་ཅི་ཞེ་ན། གཞན་ནས་
བཤད་པ་ནི་སྡུག་བདེན་གྱི་ངོ་བོ་ནད་ལྟར་ཤེས་ན་དེས་རྒྱུ་དང་དེ་ལས་གྲོལ་བའི་ཆ་དང་གྲོལ་
བྱེད་ཀྱི་ཐབས་ཤེས་པ་ལ་འཇུག་པས་ཡུལ་ཅན་མངོན་རྟོགས་སྐྱེ་རིམ་གྱི་དབང་དུ་བྱས་ལ།
འདིར་ནི་ཀུན་ནས་ཉོན་མོངས་པ་དང་སྤང་བྱའི་ཕྱོགས་ལ་བརྟེན་ནས། ༼ག༽ཀུན་ཉོན་

འགྲེལ་མཆན་སྐབས་བཞི་པ། 11 རྣམ་རྫོགས་སྦྱོར་བ།
གྱི་ཅིག་ཤོས་རྣམ་བྱང་བླང་བྱ་རྣམས་ཀྱི་ཕྱོགས་ལ་བརྟེན་ནས། ༼ཀ༽ཀུན་འབྱུང་བའི་
བདེན་པ་རྒྱུ་དང༌། ༼ང༽ལམ་གྱི་བདེན་པ་དག་ནི་རྒྱུ་ཡིན་ལ། ༼ཁ༽སྡུག་བསྔལ་
གྱི་བདེན་པ་འབྲས་བུར་ཤེས་ཆེད་དང༌། ༼ཅ༽འགོག་པའི་བདེན་པ་དག་ནི་འབྲས་བུ་
ཡིན་པར་ཤེས་པའི་ཆེད་དུ་རྒྱུ་འབྲས་དོན་གྱི་རིམས་པའི་སྒོ་ནས་བསྟན་ཏེ། ཉམས་ལེན་
གྱི་ཚེ་རེ་རེ་ཙམ་གྱིས་མི་ཆོག་པར་གཉིས་ཀ་སྒོམ་དགོས་པས་ཕན་ཚུན་ཁ་བསྐང་བའི་ཆེད་
ཡིན་པའི་ཕྱིར། དེས་ན་རྣམ་པ་དེ་དག་བདེན་བཞི་དང་སྦྱར་ན་ཀུན་འབྱུང་བ་དང༌། ལམ་
དང༌། སྡུག་བསྔལ་དང༌། འགོག་པའི་བདེན་པ་ལ་བརྟེན་པའི་ལམ་ཤེས་ཀྱི་རྣམ་པ།
གྲངས་བཞིན་དུ་རྣམ་པ་བརྒྱད་དང༌། བདུན་དང༌། ལྔ་དང༌། བཅུ་དྲུག་ཞེས་བྱ་བ་
ལ་སོགས་པ་ཁོང་དུ་ཆུད་པར་བྱའོ། །
གཉིས་པ་སོ་སོར་བཤད་པ་ལ་བཞིའི་དང་པོ་ཀུན་འབྱུང་སྤང་གཉེན་གྱི་སྒོ་ནས་བསྟན་
པ་ནི། བདེན་བཞིའི་རྣམ་པ་དེ་ལ་སྟེ་དེའི་ནང་ནས། དང་པོ་ཀུན་འབྱུང་ལ་བརྟེན་པའི་
རྣམ་པ་བརྒྱད་ལ། གཉེན་པོ་བརྒྱད་ཤེས་རྣམ་དང༌། སྤང་བྱ་བརྒྱད་དོན་རྣམ་དུ་བྱས་པའི་
དང་པོ་ཤེས་རྣམ་བརྒྱད་ནི། འདོད་ཡོན་ཐོབ་པར་འདོད་པའི་འདོད་ཆགས་དང་བྲལ་བའི་
ཡེ་ཤེས་དང༌། འདོད་ཡོན་ལ་ཞེན་པའི་ཚུལ་གྱིས་མི་གནས་པའི་ཡེ་ཤེས་དང༌། ཡང་
སྲིད་ལ་དགའ་བའི་སྲེད་པ་ཞི་བའི་ཡེ་ཤེས་དང་འདི་གསུམ་ལ་སྤང་བྱ་དང་པོ་གསུམ་གྱི་ཞེན་
ཡུལ་མེད་པ་རྟོགས་པའི་ཡེ་ཤེས་གསུམ་བཞག་ཀྱང་ཆོག་ལ། རྣམ་བཤད་ལྟར་གང་ཟག་
བདག་མེད་རྟོགས་པའི་ཡེ་ཤེས་བཞག་ཀྱང་ཆོག་གོ །ལྷག་མ་ལྔ་ལ་སྤང་བྱ་དོན་རྣམ་ལྔའི་
ཞེན་ཡུལ་མེད་པར་རྟོགས་པའི་ཡེ་ཤེས་འཇོག་པས། གང་ཟག་གི་བདག་འཛིན་དུ་གྱུར་བའི་
འདོད་ཆགས་ཀྱི་ཞེན་ཡུལ་མེད་པ་དང་། ཞེ་སྡང་གི་ཞེན་ཡུལ་མེད་པ་དང་། གཏི་
མུག་གི་ཞེན་ཡུལ་མེད་པ་དང༌། རང་རྐྱ་བའི་གཙང་བདེ་རྟག་བདག་ཏུ་འཛིན་པའི་ཉོན་
མོངས་པའི་ཞེན་ཡུལ་མེད་པ་དང༌། རང་རྐྱ་བའི་གཙང་བདེ་རྟག་བདག་ཏུ་འཛིན་པའི་

འགྲེལ་མཆན་སྐབས་བཞི་པ། 12 རྣམ་རྫོགས་སྦྱོར་བ།
ཉོན་མོངས་པའི་ཞེན་ཡུལ་མེད་པ་དང་། རང་རྐྱ་བའི་སེམས་ཅན་དུ་འཛིན་པའི་ཞེན་
ཡུལ་མེད་པ་མངོན་སུམ་དུ་རྟོགས་པའི་ཤེས་པའི་རྣམ་པ་དག་ནི། གོ་རིམས་བཞིན་དུ་
ཀུན་འབྱུང་གི་ཁྱད་ཆོས་བཞིའི་དང་པོ་རྒྱུ་གང་ཡིན་པ་སྟེ། ཡུལ་མ་འོངས་པ་ལ་སྲེད་པའི་
འདུན་པ་དང་། དེའི་དབང་གིས་ཡུལ་དེ་དང་མི་འབྲལ་བར་སྲེད་པའི་འདོད་ཆགས་དང་།
འདི་གཉིས་རྒྱུ་འབྲས་ཡིན་པས་མཚུངས་ལྡན་དུ་མི་རུང་སྟེ། རྒྱན་སྣང་ལས། འབྲས་བུའི་
བདག་ཉིད་འདོད་ཆགས་མེད་པས་དེའི་རྒྱུ་མ་ཚང་བ་མེད་པའི་འདུན་པ་མེད་པར་སྟོན་པ་ཡིན་
ཏེ༑ ཞེས་འབྲས་བུ་འདོད་ཆགས་མེད་པ་རྒྱུ་འདུན་པའི་གཉེན་པོ་དང༌། རྒྱུ་འདོད་ཡོན་ཐོབ་
འདོད་ཀྱི་འདུན་པ་མི་གནས་པ་འདོད་ཆགས་ཀྱི་གཉེན་པོར་བསྟན་པའི་ཕྱིར། གསེར་ཕྲེང་
ལས། དེས་ན་ཡུལ་ངེས་ཀྱི་འདུན་པ་ལ་བྱའོ། །ཞེས་པ། ཉི་སྣང་ལས། མཚུངས་པར་
ལྡན་པ་ཡིན་པའི་ཕྱིར་རོ། །ཞེས་པས་འདོད་འདུན་གཉིས་མཚུངས་ལྡན་དུ་བསྟན་པར་འདོད་
ན༑ དང་པོ་ཡུལ་ངེས་ལ་བྱ་དགོས་པར་འགྱུར་ཞེས་པ་གཞན་འདོད་འགོག་པ་ཡིན་པས།
རང་ལུགས་ལ་དེ་གཉིས་ཀ་འདོད་ཆགས་ཡིན་ནོ། །ཡང་སྲིད་ལེན་པ་ལ་དགའ་བའི་སྲེད་
པ་དང་། འདི་གསུམ་སྡུག་བསྔལ་གྱི་རྒྱུའི་གཙོ་བོ་ཡིན་པའི་ཕྱིར་རོ། །གཉིས་པ་ཀུན་འབྱུང་
བ་གང་ཡིན་པ་སྟེ་བདག་འཛིན་དུ་གྱུར་བའི་འདོད་ཆགས་དང༌། ཞེ་སྡང་དང་། གཏི་
མུག་དང༌། འདི་གསུམ་གྱིས་སྡུག་བདེན་སྒོ་ཀུན་ནས་བསྐྱེད་པའི་ཕྱིར་རོ། །གསུམ་པ་
རབ་ཏུ་སྐྱེ་བ་གང་ཡིན་པ་སྟེ། རང་རྐྱ་བའི་གཙང་བདེ་རྟག་བདག་ཏུ་ཀུན་ཏུ་རྟོག་པ་
འདིས་སྡུག་བསྔལ་དྲག་ཏུ་བསྐྱེད་པའི་ཕྱིར་དང༌། བཞི་བ་རྐྱེན་གང་ཡིན་པ་སྟེ། རང་
རྐྱ་བའི་སེམས་ཅན་དུ་མངོན་པར་ཞེན་པའི་འཇིག་ལྟ་ནི་སྡུག་བདེན་གྱི་རྐྱེན་གཙོ་བོ་ཡིན་
པའི་ཕྱིར་དང༌། དོན་རྣམ་བརྒྱད་པོ་དེ་རྣམས་ཀྱི་གཉེན་པོར་གྱུར་བ་སྔར་གྱི་ཤེས་རྣམ་
གསུམ་དང༌། གསུམ་དང༌། གཅིག་དང༌། གཅིག་སྟེ། དེ་དག་མདོ་ལས་དངོས་སུ་
གསུངས་པས་སྤང་བྱ་བརྒྱད་ཤུགས་ལ་འཕངས་པ། དེ་ལྟར་ན་རྒྱུའི་བདེན་པ་ཀུན་འབྱུང་

རྣམ་རྫོགས་སྦྱོར་བ།
འགྲེལ་མཆན་སྐབས་བཞི་པ། 13
བའི་དོན་གྱི་རྣམ་པ་སྤང་བྱ་བརྒྱད་འདྲེན་པ་ཡིན་ཏེ། ཀུན་འབྱུང་སྤང་བྱར་ཤེས་ཆེད་ཡིན་ནོ།།
གཉིས་པ་ལམ་བདེན་དམ་བཅའ་དང་འཐད་པའི་སྒོ་ནས་བསྟན་པ་ནི། ལམ་བདེན་
རང་རྒྱུད་ལ་བསྟེན་བྱ་ཡིན་ལ། དེ་སྐྱེད་པ་འཐད་སྒྲུབ་ཀྱི་རིགས་པས་སྒྲུབ་དགོས་པས་ཡིན་
ནོ༑ ༑དེ་ཡང་བདུན་ཚན་གཉིས་ཡོད་པའི་སྔ་མ་བདུན་མདོ་ལས་དངོས་སུ་གསུངས་པས་
བཤད་བྱ་དང༌། ཕྱི་མ་བདུན་འཆད་བྱེད་མིང་ཡིན་པས་དེ་གཉིས་ཀྱི་༼༢༽ཚད་མེད་པ་
དང༌། ༼༤༽སྲིད་ཞིའི་མཐའ་གཉིས་དང་མ་འབྲེལ་བར་ཐར་བའི་དང༌། ༼༦༽ཆོས་
ཐམས་ཅད་ཀྱི་དབྱིངས་ངོ་བོ་ཐ་མི་དད་པར་མངོན་སུམ་དུ་རྟོགས་པའི་ཡེ་ཤེས་དང༌། ༼༨༽
ཉི་སྣང་དང་གསེར་ཕྲེང་ལྟར་ན་ཐེག་ཆེན་གྱི་ལམ་དམན་ལམ་ལས་མཆོག་ཡིན་ཀྱང་། དོན་
དམ་པར་དེ་ལས་མཆོག་ཏུ་འཛིན་པ་མེད་པའམ། རྣམ་བཤད་ལྟར་ན་ཉན་རང་གི་ལམ་
མཆོག་ཏུ་འཛིན་པ་མེད་པར་བདེན་སྟོང་དུ་རྟོགས་པ་དང༌། ༼༡༠༽ཆོས་ཐམས་ཅད་བདེན་
སྟོང་དུ་རྟོགས་ཤིང་བདེན་པར་རྣམ་པར་མི་རྟོག་པའི་ཡེ་ཤེས་དང༌། ༼༡༢༽དོན་དམ་པར་
ཐོབ་མ་ཐོབ་ཚད་མས་གཞལ་དུ་མེད་པར་རྟོགས་པའི་ཡེ་ཤེས་དང༌། ༼༡༤༽དོན་དམ་
པར་ཆོས་ཐམས་ཅད་ལ་ཆགས་པ་མེད་པར་རྟོགས་པའི་ཡེ་ཤེས་དང༌། ༼༡༽རྣམ་པ་དག་
ནི་གོ་རིམས་བཞིན་དུ་སྦྱར་ན་རིས་སུ་མ་ཆད་པའི་སེམས་ཅན་༼༣༽ཐམས་ཅད་ལ་ཐར་
བའི་གོ་སྐབས་འབྱེད་དེ་ཞེས་དེ་ལྟར་གོ་སྐབས་འབྱེད་པའམ་དེ་ལྟར་རྟོགས་པའི་ལམ་བདེན་
དེ་དམ་བཅའི་རྣམ་པ་དང༌། དེ་ལྟར་འབྱེད་པའི་རྒྱུ་མཚན་ཇི་ལྟར་ཡིན་ཞེ་ན། སེམས་
ཅན་ཐམས་ཅད་ལ་༼༥༽གོ་སྐབས་འབྱེད་པའི་ཕྱིར་ཞེས། དེ་ལྟར་འབྱེད་པའམ་འབྱེད་
པར་རྟོགས་པའི་ལམ་དེ་འཐད་པའི་རྣམ་པ་དང༌། ༼༧༽རིག་པ་གང་ཡིན་པའི་དམ་བཅའི་
རྣམ་པ་དང༌། རིག་པ་ཡིན་པའི་རྒྱུ་མཚན་ཇི་ལྟར་ཞེ་ན། ༼༩༽རིག་པ་ཡིན་པའི་འཐད་
པའི་རྣམ་པ་དང༌། ༼༡༡༽སྒྲུབ་པ་གང་ཡིན་པའི་དམ་བཅའི་རྣམ་པ་དང༌། དེའི་རྒྱུ་མཚན་
ཇི་ལྟར་ཡིན་ཞེ་ན། ༼༡༣༽སྒྲུབ་པ་ཡིན་པའི་འཐད་པའི་རྣམ་པ་དང༌། ༼༡༥༽ངེས་པར་

འགྲེལ་མཆན་སྐབས་བཞི་པ། 14 རྣམ་རྫོགས་སྦྱོར་བ།
འབྱིན་པ་གང་ཡིན་པའི་རྣམ་པ་སྟེ། དེ་ལ་མདོ་ལས་འཐད་པ་གསུངས་ཀྱང་དམ་བཅའི་
རྣམ་པ་ལས་ཟུར་བ་མེད་པ་གདུལ་བྱ་ཉེ་བའི་བསམ་པའི་དབང་གིས་སོ། །རྣམ་པ་དེ་རྣམས་
ཀྱི་ངོ་བོ་ཉིད་ལམ་བདེན་གྱི་ཁྱད་ཆོས་བཞི་ལ་སྦྱར་ན་གཉིས་དང་གཉིས་དང་། གཉིས་
དང་གཅིག་སྟེ། བདུན་གསུངས་པདེ་ལྟར་ན་ལམ་གྱི་བདེན་པའི་དོན་གྱི་རྣམ་པ་བདུན་
ཡིན་ལ། དེ་དག་གིས་དོན་རྣམ་བདུན་པོ་ངོ་བོར་བསྐྱེད་ནས་སྒོམ་པས་ཤེས་རྣམ་ཀྱང་དེ་
དག་ཡིན་ནོ། །
གསུམ་པ་སྡུག་བདེན་རང་སྤྱིའི་མཚན་ཉིད་ཀྱི་སྒོ་ནས་བཤད་པ་ནི། སྡུག་བདེན་
ཤེས་བྱར་སྟོན་ཆེད་ཡིན་ལ། དེ་ཡང་དང་པོ་བཞི་གཙོ་ཆེར་སྡུག་བདེན་གྱི་སྟེང་ནས་གཏན་
ལ་འབེབས་དགོས་པས་རང་མཚན་དང༌། ལྔ་བ་ཆོས་གང་གི་སྟེང་ནས་ཤེས་ཚུལ་ཁྱད་མེད་
པས་སྤྱི་མཚན་དུ་འཇོག་པ་འགྲེལ་བའི་ཟིན་བྲིས་ལྟར་རོ། །དེ་ལ་སྐྱེ་འཇིག་བྱེད་པས་མི་རྟག་
པ་དང་། འདུ་བྱེད་ཀྱི་སྡུག་བསྔལ་ཀྱི་ཁྱབ་པས་སྡུག་བསྔལ་བ་དང༌། བྱེད་པ་པོ་གཞན་
གྱི་བདག་གིས་སྟོང་བ་དང་། རང་གི་ངོ་བོ་རང་རྐྱ་བའི་བདག་ཏུ་མེད་པའི་རྣམ་པ་བཞི་
རང་མཚན་དང་། ལྔ་བ་དོན་དམ་པར་རམ་ཕྱི་དོན་གྱི་མཚན་ཉིད་མེད་པའི་རྣམ་པའི་
ངོ་བོ་ཉིད་རྣམས་ཏེ། དེ་ལྟར་ན་དེ་དག་ནི་སྡུག་བསྔལ་གྱི་བདེན་པའི་དོན་གྱི་རྣམ་པ་
ལྔ་ཡིན་ལ་དེ་དག་རྟོགས་པའི་ཡེ་ཤེས་ནི་ཤེས་རྣམ་ཡིན་ནོ། །
བཞི་བ་འགོག་བདེན་ཕན་ཡོན་གྱི་སྒོ་ནས་བཤད་པ་ནི། མཐོང་སྤང་བདེན་འཛིན་
བཅུ་དྲུག་སྤངས་པའི་ཕན་ཡོན་འགོག་པ་བཅུ་དྲུག་སྟོང་གཞིར་གསུངས་པས་ཡིན་ལ། གསེར་
ཕྲེང་སོགས་ལས་སྟོང་ཉིད་ཀྱི་སྒོ་ནས་ཕྱེ་བ་ནི། སྟོང་ཉིད་བཅུ་དྲུག་གི་ལོག་འཛིན་མཐོང་
སྤང་བཅུ་དྲུག་སྤངས་པའི་འགོག་པ་བཅུ་དྲུག་གི་སྟེང་གི་སྟོང་ཉིད་འཇོག་པས་ཡིན་པས་དགོངས་
པ་གཅིག་གོ །དེ་ལ་འགོག་བདེན་གྱི་ཁྱད་ཆོས་བཞིའི་དང་པོ་འགོག་པ་ལ་བརྟེན་པའི་རྣམ་
པའི་ངོ་བོ་ཉིད་ནི། མིག་སོགས་ནང་དང༌། གཟུགས་སོགས་ཕྱི་དང་། དབང་རྟེན་ཕྱི་

འགྲེལ་མཆན་སྐབས་བཞི་པ། 15 རྣམ་རྫོགས་སྦྱོར་བ།
ནང་གཉིས་ཀའི་དངོས་པོ་རྣམས་ལ་བདེན་ཞེན་ཀུན་བཏགས་དགག་པའི་བྲལ་བ་གསུམ་
སྟོང་གཞི་ཡིན་པས། གསུམ་གྱི་སྟེང་གི་སྟོང་ཉིད་ལ་ནང་དང་ཕྱི་དང་གཉིས་ཀའི་སྟོང་
བ་ཉིད་ཀྱི་མིང་གིས་བཏགས་པའི་རྣམ་པ་སྟེ། དངོས་པོ་འགོག་པ་གསུམ་དང༌། གཉིས་
པ་ཞི་བ་ལ་བརྟེན་པའི་རྣམ་པའི་ངོ་བོ་ཉིད། དངོས་སྨྲ་བ་རྣམས་ཀྱིས་དགག་བྱས་སྟོང་
བའི་སྟོང་ཉིད་དེ་གནས་ལུགས་མཐར་ཐུག་ཡིན་པས་དེ་བདེན་པར་གྲུབ་དགོས་སོ་ཞེས་སྒྲོ་
བཏགས་པའི་བདག་ཉིད་ཅན་སྟོང་བ་ཉིད་ལ་བདེན་པར་ཞེན་པ་དང་། དབྱིབས་བཀོད་
ཐམས་ཅད་ལ་ཁྱབ་པས་སྣོད་ཀྱི་འཇིག་རྟེན་ལ་བདེན་པར་ཞེན་པ་དང་། མྱང་འདས་
དོན་དམ་པའམ་མཆོག་ཡིན་པས་དེ་ལ་བདེན་པར་ཞེན་པ་དང༌། རྒྱུ་ལས་སྐྱེས་པས་འདུས་
བྱས་ལ་བདེན་པར་ཞེན་པ་དང་། རྒྱུ་སོགས་ལ་མ་ལྟོས་པར་གྲུབ་པས་འདུས་མ་བྱས་ལ་
བདེན་པར་ཞེན་པ་དང་། རྟག་པ་དང་ཆད་པའི་མཐའ་མེད་པས་དེ་གཉིས་དང་བྲལ་བའི་
དབུས་ལ་བདེན་པར་ཞེན་པ་དང༌། འཁོར་བ་ཐོག་མ་དང་ཐ་མ་མེད་པས་འཁོར་བ་ལ་
བདེན་པར་ཞེན་པ་དང་། རྟོགས་པའི་ཆོས་བྱང་ཕྱོགས་སོ་བདུན་ནམ་ཡང་དོར་བ་མེད་
པས་དེ་ལ་བདེན་པར་མངོན་པར་ཞེན་པ་དགག་པའི་བྲལ་བ་བརྒྱད་སྟོང་གཞི་ཡིན་པས།
དེ་བརྒྱད་ཀྱི་སྟེང་གི་སྟོང་ཉིད་ལ་སྟོང་བ་དང་། ཆེན་པོ་དང་། དོན་དམ་པ་དང་། འདུས་
བྱས་དང༌། འདུས་མ་བྱས་དང༌། མཐའ་ལས་འདས་པ་དང་། ཐོག་མ་དང་ཐ་མ་
མེད་པ་དང་། དོར་བ་མེད་པ་སྟོང་བ་ཉིད་ཀྱི་མིང་གིས་བཏགས་པའི་རྣམ་པ་སྟེ། བཏགས་
པ་འགོག་པ་བརྒྱད་དང༌། གསུམ་པ་གྱ་ནོམ་པ་ལ་བརྟེན་པའི་རྣམ་པ། ཆོས་རྣམས་ཀྱི་
རང་བཞིན་དེ་འཕགས་པ་རྣམས་ཀྱིས་མ་བྱས་ལ། རང་གཞན་གྱི་སྡེ་བ་དག་གིས་ཀུན་
བརྟགས་པའི་བརྩམ་གཞི་ཆ་མེད་དང་གཙོ་བོ་སོགས་བྱེད་པ་པོ་མེད་པས་དེ་ལ་བདེན་ཞེན་
དགག་པའི་བྲལ་བ་སྟོང་གཞི་ཡིན་པས། དེའི་སྟེང་གི་སྟོང་ཉིད་ལ་རང་བཞིན་སྟོང་བ་
ཉིད་ཀྱི་མིང་གིས་བཏགས་པའི་རྣམ་པ་ནི། བྱེད་པ་པོ་འགོག་པ་དང་། བཞི་བ་ངེས་པར་

འགྲེལ་མཆན་སྐབས་བཞི་པ། 16 རྣམ་རྫོགས་སྦྱོར་བ།
འབྱུང་བ་ལ་བརྟེན་པའི་རྣམ་པ་ལ་གཉིས། དང་པོ་ཇི་ལྟར་ངེས་པར་འབྱུང་བ་ནི། ཡུལ་
དུ་འཁྲུལ་བའི་བདག་ཉིད་ཆོས་ཐམས་ཅད་བཏགས་པ་ཙམ་དུ་བདེན་པར་འཁྲུལ་བ་དང༌།
གཟུགས་རུང་སོགས་མཚན་ཉིད་དུ་བདེན་པར་འཁྲུལ་བ་དང༌། འདས་པ་སོགས་དུས་སུ་
བདེན་པར་བཟུང་ནས་འཁྲུལ་བ་རྣམས་དགག་པའི་བྲལ་བ་གསུམ་སྟོང་གཞི་ཡིན་པས། དེ་
གསུམ་གྱི་སྟེང་གི་སྟོང་ཉིད་ལ་ཆོས་ཐམས་ཅད་དང་། རང་གི་མཚན་ཉིད་དང་། མི་
དམིགས་པ་སྟོང་བ་ཉིད་ཀྱི་མིང་གིས་བཏགས་པའི་རྣམ་པ་སྟེ། འཁྲུལ་བ་འགོག་པ་གསུམ་
དང་། གཉིས་པ་གང་ངེས་པར་འབྱུང་བའི་རྣམ་པ་ཁོ་ན། གཞན་གྱི་བཏགས་པའི་ཐར་
བ་ལྟར་ཕྱོགས་གཅིག་སྤང་པ་མིན་པར་དངོས་པོ་དངོས་མེད་རང་གཞན་གྱི་ངོ་བོ་བདེན་པའི་
སྟོང་ཉིད་སོགས་ངོ་བོ་ཉིད་དགག་པའི་བྲལ་བ་སྟོང་གཞི་ཡིན་པས། དེའི་སྟེང་གི་སྟོང་ཉིད་
ལ་དངོས་པོ་མེད་པའི་ངོ་བོ་ཉིད་སྟོང་བ་ཉིད་ཀྱི་མིང་གིས་བཏགས་པའི་རྣམ་པ་གཅིག
ངོ་བོ་ཉིད་འགོག་པ་སྟེ། འདི་ལྟར་ཁོ་ན་ཞེས་པས་ཁྱད་ཆོས་དང་པོ་གསུམ་དང་། ཇི་ལྟར་
ངེས་འབྱུང་སྟོང་ཉིད་ཐ་མ་དང་སྦྱོར་བ་བཀག་ལ། རྒྱན་སྣང་སོགས་ལྟར་ན་སྟོང་ཉིད་ཐ་
མ་ཁོ་ན་གང་ངེས་འབྱུང་ཞེས་སྟོང་ཉིད་གཞན་རྣམས་གང་ངེས་འབྱུང་ལ་སྦྱར་བ་གཅོད་དོ།།
དེ་ཡང་ཐ་མའི་སྟོང་གཞི་བདེན་སྟོང་སྒྱུ་མ་ལྟ་བུ་འཇོག་ལ། དེ་ལ་བདེན་ཞེན་སྤངས་ན་སྟོང་
ཉིད་ཐ་མ་བཞིའི་བཟློག་ཟླའི་བདེན་ཞེན་སྤངས་ལ། དེ་སྤངས་ན་ཐམས་ཅད་ལས་ངེས་པར་
འབྱུང་བས་སྦྱར་རོ། །དང་པོ་གསུམ་ཡུལ་རང་གི་དངོས་པོའི་བདེན་ཞེན་འགོག་པས་དངོས་
པོ་འགོག་པ་དང༌། དེ་ནས་བརྒྱད་སྔར་ལྟར་རྒྱུ་མཚན་རེ་སྒོ་ནས་བདེན་པར་སྒྲོ་བཏགས་
པ་འགོག་པས་དང༌། གཅིག་ནི་བྱེད་པ་པོ་གཞན་གྱིས་མ་བྱས་པའི་ཆ་བདེན་པར་ཞེན་པ་
འགོག་པས་དང་། གསུམ་བཏགས་པ་སོགས་སུ་བདེན་པར་འཁྲུལ་བ་འགོག་པས་དང་། གཅིག་
དོན་དམ་དང་ཀུན་རྫོབ་པའི་གནས་ཚུལ་གྱི་ངོ་བོ་ཉིད་ལ་བདེན་ཞེན་འགོག་པས་སྔར་བྱས་
པ་ཉི་སྣང་གི་དོན་ནོ། །འགྲེལ་ཚིག་སྔ་མ་རྣམས་ཀྱིས་འགོག་བདེན་དང་ཕྱི་མ་རྣམས་ཀྱིས་

འགྲེལ་མཆན་སྐབས་བཞི་པ། 17 རྣམ་རྫོགས་སྦྱོར་བ།
དེའི་སྟེང་གི་སྟོང་ཉིད་བསྟན་པར་ཤེར་སྒྲོན་དུ་འཆད་པ་སྔར་ལྟར་རོ། །འགོག་བདེན་གྱི་
རྣམ་པ་བཞི་བཞིར་བྱས་ནས་དེའི་སྟེང་གི་སྟོང་ཉིད་བཅུ་དྲུག་འབྱེད་པ་དང༌། སྟོང་ཉིད་བཅུ་
དྲུག་གི་ལོག་འཛིན་མཐོང་སྤང་གི་དྲི་མ་དང་བྲལ་བའི་འགོག་པ་ལ་བརྟེན་པའི་རྣམ་པ་གང་
བྱས་ཀྱང་དོན་འདྲ་བ་རྣམ་བཤད་ལྟར་རོ། །ཇི་ལྟར་ངེས་འབྱུང་ནི་འཁྲུལ་བ་དེ་གསུམ་བཀག་
ནས་གོམས་པ་ལས་ངེས་འབྱུང་ཐོབ་པས་ཡིན་ནོ། །འགོག་པ་ལྔ་མདོའི་ཚིག་ཟིན་ལ་བསྟན་
པར་ཉི་སྣང་གི་མདོ་འགྲེལ་ཚུལ་གྱིས་ཤེས་སོ། །དེ་ལྟར་ན་འགོག་པའི་བདེན་པ་ལ་བརྟེན་
པའི་རྣམ་པ་ནི་བཅུ་དྲུག་ཡིན་ལ། གསུམ་པ་སྤྱིའི་དོན་བསྡུ་བ་ནི་སྤྱིར་ན་ལམ་ཤེས་པ་
ཉིད་ཀྱི་རྣམ་པ་སུམ་ཅུ་རྩ་དྲུག་ཡིན་ནོ། །མདོ་ནི་བརྒྱད་སྟོང་བར་བཅོམ་ལྡན་འདས་
ཆོས་ཐམས་ཅད། ནས། སྟོང་ཉིད་ཐམས་ཅད་ཀྱི་ཕ་རོལ་ཏུ་ཕྱིན་པའོ། །ཞེས་སྟོང་ཉིད་
བཅུ་དྲུག་སོགས་བསྡུས་སོ། །གསུམ་པ་རྣམ་མཁྱེན་གྱི་རྣམ་པ་ལ། མདོར་བསྟན་པ། རྒྱས་
པར་བཤད་པ་གཉིས།
རྣམ་མཁྱེན་གྱི་རྣམ་པ་མདོར་བསྟན་པ།
དང་པོ་ལ་གསུམ་གྱི་དང་པོ་མཚམས་སྦྱར་བ་ནི། འདི་བུ་ཉ་སོགས་ལྟར་རྣམ་བཤད་
དུ་གསུངས་ལ། གསེར་འཕྲེང་རྟོགས་སྣང་སོགས་སུ་ཉི་ཟེར་ལྟར་མཚམས་སྦྱར་རྩ་བ་འགྲེལ་
བ་གསུམ་བྱས་ནས་འགྲེལ་བར་མདོར་རྒྱས་གཉིས་བྱས་སོ། །ལམ་ཤེས་ཀྱི་རྣམ་པ་དེའི་
འོག་ཏུ་རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་པ། །གསུངས་སོ། །གཉིས་པ་རྩ་
བ་ནི། གསོལ་བ་ནས། ཆོས་དམིགས་སུ་མེད་པའི་ཕྱིར་རོ། །ཞེས། དྲན་པ་ཉེར་གཞག་
ནས་བཟུང་སྟེ། །ཡུལ་འདི་ནི་སངས་རྒྱས་ཀྱི། ནས། སངས་རྒྱས་པའི་ཕྱིར་རོ་ཞེས་
པའི་བར་སངས་རྒྱས་རྣམ་པའི་མཐའ་ཐུག་པའི་རྣམ་པ་བརྒྱ་རྩ་བཅུ་པོ་རྣམས། །༼ཁ༽
བསྟན་བཅོས་སུ་གང་ཟག་གསུམ་ཡོད་པའི་ལམ་གྱི་བདེན་པ་མི་འདྲ་བ་གསུམ་ཡོད་པའི་

འགྲེལ་མཆན་སྐབས་བཞི་པ། 18 རྣམ་རྫོགས་སྦྱོར་བ།
རྗེས་སུ་མཐུན་པར། །ཀུན་མཁྱེན་གསུམ་དུ་ཕྱེ་བས་ན།།འོ། །༼ཀ༽ རྣམ་བཞག་གི་
རྟེན་སློབ་མ་ཉན་ཐོས་དང་བྱང་ཆུབ་སེམས་དཔའ་དང་། །སངས་རྒྱས་རྣམས་ལ་རིམ་
བཞིན་དུ་དེ། །དང་འབྲེལ་བར་སུམ་ཅུ་བདུན་དང་སུམ་ཅུ་བཞི། །སུམ་ཅུ་རྩ་དགུ་
དག་ཏུ་མདོ་ལས་དོན་གྱིས་བཞེད། །པ། ༼ག༽ གསེར་ཕྲེང་དུ་རྣམ་མཁྱེན་གྱི་རྣམ་པ་
གང་ཟག་གསུམ་ལ་ཡོད་པ་དང་མཁྱེན་པ་གསུམ་དུ་དབྱེར་མི་རུང་བར་ཐལ། རྟེན་སངས་
རྒྱས་དང་རྣམ་མཁྱེན་ཁོ་ན་བཤད་པའི་སྐབས་ཡིན་པའི་ཕྱིར། ཞེས་རྩོད་པར། ལོ་ཆེན་
བུ་ཉ་སོགས་གཞན་སྔ་མ་རྣམས་ཀྱི་ལན་ནི། རྟེན་གསུམ་དང་མཁྱེན་གསུམ་དུ་ཕྱེ་བ་ནི། སངས་
རྒྱས་ཀྱི་མཁྱེན་པས་འཕགས་པའི་གང་ཟག་ཐམས་ཅད་ཀྱི་ཡོན་ཏན་ཡར་ལྡན་དུ་བསྡུས་པས་
ཉན་རང་དང་བྱང་སེམས་ཀྱི་རྒྱུད་ཀྱི་གཞི་ལམ་སོ་བདུན་དང་སོ་བཞི་རྗེས་མཐུན་པ་སངས་
རྒྱས་ལ་ཡོད་པ་དེ་ལ་དེ་དག་གི་མིང་བཏགས་ནས་བསྟན་པ་ཙམ་ལས་རྣམ་མཁྱེན་ཁོ་ན་ཡིན་
ཏེ༑ ལམ་གྱི་བདེན་པའི་རྗེས་མཐུན་པར་གསུངས་པས་སོ། །ཟེར་བ། ཚིག་གསལ་ལས།
རྣམ་པ་ཐམས་ཅད་མཁྱེན་པའི་རྣམ་པ་བརྒྱ་རྩ་བཅུ་པོ་རྣམས་ནི། སངས་རྒྱས་བཅོམ་་ལྡན་
འདས་རྣམས་ཀྱི་ཡེ་ཤེས་ཤེས་བྱའི་དཀྱིལ་འཁོར་མ་ལུས་པ་སྐད་ཅིག་མ་གཅིག་གིས་མཁྱེན་
པའི་མཚན་གཞི་དེ་ལ་བརྟེན་པའི་མཚན་ཉིད་དོ། །ཞེས་པར་བརྟེན་ལ། ཡང་ཚིག་གསལ་
ལས། གཞན་དག་ནི། ནས། རྣམ་པ་ཐམས་ཅད་མཁྱེན་པའི་རྒྱུའི་རྣམ་པར་བཞག་གི
དངོས་སུ་ན་ཐམས་ཅད་ཤེས་པ་དང་ལམ་ཤེས་པའི་རྣམ་པར་གོང་དུ་དྲངས་པ་དེ་བརྩིའོ། ་ཞེས།
བུད་ངྷ་ཤྲི་ལྟར་སོ་བདུན་སོ་བཞི་རྒྱུའི་རྣམ་པར་བྱས་ནས་སློབ་པར་འཇོག་པར་གསུངས་པའང་
ཆོས་བཤེས་རང་ལུགས་ཡིན་ཏེ། ཚིག་གསལ་ལས། སྐབས་དེར་བསྟན་པའི་ཐམས་ཅད་
ཤེས་པའི་རྣམ་པ་སུམ་ཅུ་རྩ་བདུན་ནི་ཚོགས་ཀྱི་ལམ་དང༌། སྦྱོར་བའི་ལམ་དང་། མཐོང་
བའི་ལམ་མཚན་གཞི་རྣམས་ཀྱི་མཚན་ཉིད་དོ། །ནས། སངས་རྒྱས་ཀྱི་ལམ་འབྲས་བུའི་
མཚན་ཉིད་དོ། །ཞེས་གསུངས་པའི་ཕྱིར་དང༌། གསེར་ཕྲེང་ལས། ཞེས་བཤད་པ་ལྟར་

འགྲེལ་མཆན་སྐབས་བཞི་པ། 19 རྣམ་རྫོགས་སྦྱོར་བ།
ན་སྔར་སངས་རྒྱས་སར་བཤད་པ་དང་གཉིས་རིམ་པ་ལྟར་དོན་རྣམ་དང་ཤེས་རྣམ་མམ་རྗེས་
སུ་མཐུན་པ་དང་མཚན་ཉིད་པ་ལ་དགོངས་པར་བྱ་དགོས་ལ་ཞེས། རྒྱུར་བཤད་པ་དོན་རྣམ་
དང་རྣམ་མཁྱེན་རྗེས་མཐུན་པ་དང་། སངས་རྒྱས་སར་བཞག་པ་ཤེས་རྣམ་དང་རྣམ་མཁྱེན་
མཚན་ཉིད་པར་འདོད་པ་གསུངས་ནས། དེར་སོ་བཞིའི་རྣམ་ཐར་བདུན་འཕགས་པ་ཁོ་ན་
དང་ལམ་ལྔ་བ་དང་དྲུག་པ་རྒྱུན་མཐའ་དང་སངས་རྒྱས་སར་བཞེད་པ་ནོར་ཞེས་བཀག་གོ།
རང་གི་ལན་ནི་ཞེས་གསེར་ཕྲེང་ཚིག་ཟིན་ལ་གཞི་ཤེས་ལམ་ཤེས་སངས་རྒྱས་ལ་མེད་པས་
དེའི་དབང་དུ་བྱས་ནས། འགྲེལ་ཆེན་གཉིས་ལས། དེ་ལ་འཕགས་པའི་བདེན་པ་བཞི་རྟེན
དུ་བྱས་ཏེ། ཞེས་པ་ལྟར། རྒྱས་བཤད་དུ་དོན་རྣམ་གཙོ་བོར་བསྟན་པས་རྣམ་མཁྱེན་གྱི་
རྣམ་པའི་སྐབས་སུ་ཡང་། སྤྱིར་དེའི་རྟོགས་བྱ་བདེན་བཞི་ཡོད་ཀྱང་འདིར་ལམ་བདེན་ཉི་
ཚེ་དང༌། དེ་ཡང་མཁྱེན་པ་གསུམ་ལ་བརྟེན་པའི་རྣམ་པ་བརྒྱ་དང་བཅུར་བྱས་པ་ནི། རྣམ་
མཁྱེན་གྱི་རྣམ་པ། མཐའ་དག་གི་ཡུལ་ཅན་ཡིན་པས་འདིའི་རྣམ་པ་སྟོན་པ་ན་གཞི་ཤེས་
ལམ་ཤེས་གཉིས་ཀྱི་རྣམ་པ་ཡང་སྟོན་དགོས་ལ། སྔར་གཞི་ཤེས་ལམ་ཤེས་ཀྱི་རྣམ་པ་མཚན་
ཉིད་པ་རྟོགས་བྱེད་དུ་བསྟན་ནས། འདིར་དེ་གཉིས་ཀྱི་མཚན་གཞིའམ་དེའི་མཚོན་པའི་རྣམ་
མཁྱེན་གྱི་ངོ་བོ་སོ་བདུན་དང་སོ་བཞི་རྟོགས་བྱར་བསྟན་པ་ན་དེ་དག་གི་ཡུལ་བདེན་བཞི་ཡང་
དམིགས་པར་དོན་གྱིས་ཤེས་ཏེ། དམིགས་པ་མ་ཤེས་པར་ཡུལ་ཅན་མི་ཤེས་པའི་ཕྱིར། དེས་
ན་བསྟན་བཅོས་སུ་ལམ་བདེན་གྱི་རྣམ་པ་ཉི་ཚེ་བསྟན་ནོ། །སྔར་གཞི་ལམ་གྱི་རྣམ་པ་གཉིས་
རང་གི་རྟོགས་བྱར་བསྟན་ལ། འདིར་དེ་གཉིས་རྣམ་མཁྱེན་གྱི་རྟོགས་བྱར་བསྟན་པས་བཟློས་
སྐྱོན་མེད་པ། ཤེར་འབྱུང་གི་བསྡུས་དོན་ལས། རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་
པ་རྣམས། ནས། དེའི་རྟེན་ཀུན་མཁྱེན་གསུམ་པོ་རྣམས་ཀྱང་ཡུལ་ཡིན་ནོ། །ཞེས་པས་
རྣམ་མཁྱེན་གྱི་རྣམ་པར་གཞན་གཉིས་བསྟན་ན་སྔར་བསྟན་པ་དང་ཟློས་ལ། སྔར་སོ་སོ་
དང་ཕྱིས་བསྡོམས་ཏེ་བཤད་ཅེས་ན་འོ་ན་རྣམ་མཁྱེན་ལོགས་སུ་བསྟན་དགོས་ཞེས་པའི་ལན་

འགྲེལ་མཆན་སྐབས་བཞི་པ། 20 རྣམ་རྫོགས་སྦྱོར་བ།
དུ༑ གཞི་ལམ་ཙམ་རྟོགས་པས་རྣམ་པ་ཐམས་ཅད་རྟོགས་མི་དགོས་ལ། རྣམ་པ་ཐམས་
ཅད་རྟོགས་པ་མེད་ན་རྣམ་མཁྱེན་མེད་པས་རྣམ་མཁྱེན་གྱི་རྣམ་པར་གཞན་གཉིས་འདུ་ལ་
གཞི་ལམ་གྱིས་ཐམས་ཅད་མ་བསྡུས་པ་དང༌། རྣམ་མཁྱེན་ནི་སྤྱིའི་ཡུལ་ཅན་ཡིན་པས་ལོགས་
སུ་སྟོན་མི་རིགས་པ་དང༌། མཁྱེན་གསུམ་ཡང་རྣམ་མཁྱེན་གྱི་ཡུལ་ཡིན་པར་གསུངས་པ་
དྲངས་སོ། །གསེར་གླིང་བས་ཀྱང༌། འདིར་དྲན་པ་ཉེ་བར་བཞག་པ་ལ་སོགས་པ་རྣམ་པ་
བརྒྱ་རྩ་བཅུ་ཡང་དག་པར་ན་རྣམ་པ་ཐམས་ཅད་མཁྱེན་པ་ཉིད་ཡིན་པར་བཤད་ལ། ཞེས་
གསུངས་བས། ཤེར་འབྱུང་དང་འདི་གཉིས་ཀྱིས་སངས་རྒྱས་སའི་མཁྱེན་གསུམ་མཚན་
ཉིད་པར་བཞག་པ་ཡིན་ནོ། །གསེར་ཕྲེང་ཚིག་ཟིན་ལ་ཡང་རྒྱས་བཤད་ཀྱི་རྣམ་པ་བརྒྱ་དང་
བཅུ་ཚིག་གསལ་གྱི་བཤད་པ་སྔ་མ་ལྟར་གཞི་ཤེས་ལམ་ཤེས་བཏགས་པ་དང་རྣམ་མཁྱེན་
མཚན་ཉིད་པར་བཤད་ཀྱི། དཔལ་ལྡན་པས་གསེར་ཕྲེང་ལྟར་ན་སོ་བདུན་ཉན་ཐོས་དང་
སོ་བཞི་བྱང་སེམས་ལམ་གྱིས་བསྡུས་ཟེར་བ་མི་འཐད་དེ། གསེར་ཕྲེང་ལས། སྒྲས་ཟིན་
གང་ཟག་གསུམ་སོ་སོ་ལ་བྱས་ནས་སངས་རྒྱས་སར་དེ་ཡུལ་དུ་བྱེད་པའི་རིགས་མཐུན་གྱི་
རྣམ་པ་གཟུང་ངོ༌། །ཞེས། རྩ་བའི་སྒྲས་ཟིན་ལྟར་མཁྱེན་གསུམ་གང་ཟག་སོ་སོ་ལ་བྱས་
ནས། སངས་རྒྱས་སར་དེ་དག་ཡུལ་དུ་བྱེད་པའི་རྣམ་མཁྱེན་ཉིད་རྣམ་པར་འཇོག་པར་གསུངས་
པའི་ཕྱིར་དང༌། གོང་དུ་ཞེས་བཀོད་པའི་རང་ལུགས་ནི་སྔ་མ་དང་མཐུན་ལ། ཞེས། ཚིག་
གསལ་གྱི་བཤད་པ་སྔ་མ་དང་གསེར་གླིང་བ་དང་བོད་སྔ་མ་རྣམས་ཀྱིས་རྣམ་མཁྱེན་མཚན་
ཉིད་པར་བཤད་པ་རང་ལུགས་བྱས་ཤིང༌། དེ་དག་གིས་རྣམ་མཁྱེན་གྱི་ཤེས་རྣམ་ལ་བྱས་
པ་དང་། གཞི་ཤེས་ལམ་ཤེས་བཏགས་པ་བ་ཡིན་པ་ལམ་གྱི་བདེན་པའི་རྗེས་སུ་མཐུན་པར་
ཞེས་པའི་དོན་དུ་བསམ་པ་བཀག་པའི་ཕྱིར། འོན་ཀྱང་དེ་ཡང་གསེར་ཕྲེང་གི་དགོངས་པ་
མིན་ཏེ། སྐབས་བརྒྱད་པར་དང་སྒྲས་བསྡུས་པའི་གཞི་ཤེས་ལ་འདི་བཞག་པའི་ཕྱིར་རོ། །
གསུམ་པ་འགྲེལ་བ་ནི། ཅེས་བྱ་བ་གསུངས་ཏེ། དྲན་པ་ཉེ་བར་བཞག་པ་ནས་བཟུང་

རྣམ་རྫོགས་སྦྱོར་བ།
འགྲེལ་མཆན་སྐབས་བཞི་པ། 21
སྟེ༑ སངས་རྒྱས་ཀྱི་རྣམ་པའི་མཐར་ཐུག་པའི་བར་གྱི་ཡེ་ཤེས་མཐར་ཕྱིན་པ་རྣམས་
ནི་ཐམས་ཅད་མཁྱེན་པ་ཉིད་གསུམ་གྱིས་བསྡུས་པའི་ལམ་ཡིན་པའི་སྒོ་ནས་རྣམ་པ་
བརྒྱ་རྩ་བཅུ་དང༌། སོ་བདུན་སོགས། ༼༢༽རྣམ་མཁྱེན་ཉིད་ལ་ཀུན་མཁྱེན་གསུམ་དུ་དབྱེ་
བའི་རྒྱུ་མཚན་རྣམ་པ་ཐམས་ཅད་མཁྱེན་པ་ཉིད་ཀྱིས་འཕགས་པའི་གང་ཟག་ཐམས་
ཅད་ཀྱི་མཁྱེན་པའི་ཡོན་ཏན་ཡར་ལྡན་དུ་བསྡུས་པའི་ཕྱིར། ༼༡༽གྲངས་བཞིན་དུ་སྦྱར་
དགོས་པས་སྦྱར་ཚུལ་ནི། ཉན་ཐོས་རྣམས་ལ་ཡོད་པ་དང་མཐུན་པའི་རྣམ་པ་སུམ་ཅུ་
རྩ་བདུན་དང༌། བྱང་ཆུབ་སེམས་དཔའ་རྣམས་ལ་ཡོད་པ་དང་མཐུན་པའི་རྣམ་པ་སུམ་
ཅུ་རྩ་བཞི་དང་། སངས་རྒྱས་རྣམས་ལ་ཡོད་པ་དང་མཐུན་པའི་རྣམ་པ་སུམ་ཅུ་རྩ་དགུར་
མདོ་ལས་བཞེད་དོ་ཞེས་བྱ་བ་ཡིན་ནོ། །༼༣༽ གསེར་ཕྲེང་ལས། ཁ་ཅིག་ནས། གྲངས་
བཞིན་ཞེས་པ་འགྱུར་ལྷད་དོ་ཞེས་པ་འགྱུར་ལྷག་གོ་ཞེས་པ་ཡིན་ཏེ། འགྲེལ་བར་ཉན་ཐོས་
རྣམས་ལ་སོ་བདུན་གྲངས་བཞིན་སྦྱར་ཡོད་པའི་ཕྱིར། ཚིག་དེ་མི་དགོས་ཟེར་བ་ཡིན་ལ།
དེ་མི་འཐད་པའི་ལན་དུ། གསེར་ཕྲེང་ལས། དྲན་ཉེ་ནས། རྣམ་པ་རྣམས་ནི་ཞེས་པ་དང་
པོ་སོ་བདུན་སོགས་ཞེས་པ་མ་དག་སྟེ། ཞེས་པ་དང་སོ་བདུན་སོགས་གྲངས་བཞིན་དུ་སྦྱར་
དགོས་པའམ་ཞེས་པ་ཡིན་པས་སོ། །གཉིས་པ་རྒྱས་པར་བཤད་པ་ལ་གསུམ་ལས།
ཉན་ཐོས་ལ་ཡོད་པ་དང་རྗེས་སུ་མཐུན་པའི་གཞི་ཤེས་ཀྱི་རྣམ་པ་བཤད་པ།
དང་པོ་ཉན་ཐོས་ལ་ཡོད་པ་དང་རྗེས་སུ་མཐུན་པའི་གཞི་ཤེས་ཀྱི་རྣམ་པ་ལ་སོ་སོར་
བཤད་པ་དང༌། དོན་བསྡུ་བའོ། །དང་པོ་ལ་བདུན་གྱི་དང་པོ་དྲན་པ་ཉེར་བཞག་ནི། རྣམ་
མཁྱེན་ལ་མཁྱེན་གསུམ་གྱི་རྣམ་པ་གསུམ་ཡོད་པ་དེ་ལ་སྟེ་དེའི་ནང་ནས་ཐམས་ཅད་ཤེས་
པ་ཉིད་ལ་སྡེ་ཚན་བདུན་གྱི་དང་པོར་ལུས་སོགས་ཀྱི་དངོས་པོ་ལ་ཡོངས་སུ་རྟོག་པའི་ལམ་
ལ༈ དགོས་པ་གང་གི་ཕྱིར་ན། བདེན་པ་བཞི་ལ་འཇུག་ཚུལ་ལུས་སྡུག་བདེན་གྱི་རང་

འགྲེལ་མཆན་སྐབས་བཞི་པ་22 རྣམ་རྫོགས་སྦྱོར་བ།
བཞིན་དུ་ཤེས་པ་དང་། ཚོར་བས་སྲེད་སོགས་འདྲེན་པར་མཐོང་ན་སྲེད་སོགས་སྤོང་འདོད
དང༌། སེམས་སྐྱེ་འཇིག་བྱེད་པར་རྟོགས་པས་བདག་ཆད་ཀྱི་དོགས་པ་མེད་པར་འགོག་པ་
ཐོབ་འདོད་དང༌། ཀུན་བྱང་གི་ཆོས་ཀྱི་སྤང་བླང་ཤེས་ན་ལམ་སྒོམ་པར་བྱ་བའི་ཕྱིར། ཡུལ་
གང་ལ་ན། གཟུགས་རྣམས་ལ་ཕྱི་ནང་གི་ལུས་གསུམ་དང༌། དེ་བཞིན་དུ་ཚོར་བ་དང་།
སེམས་དང་། དེ་གསུམ་ལས་གཞན་པའི་ཆོས་རྣམས་སོ། །ཚུལ་ཇི་ལྟར་ན། ལུས་སོགས་
བཞིའི་རང་གི་མཚན་ཉིད། ལུས་མི་གཙང་བ་དང༌། ཚོར་བ་སྡུག་བསྔལ་སོགས་དང་།
སེམས་མི་རྟག་པ་སོགས་དང༌། ཆོས་བདག་མེད་སོགས་དང༌། ལུས་ལ་ལུས་ཀྱི་རྗེས་སུ་
ལྟ་བ་སོགས་དང་། སྤྱིའི་མཚན་ཉིད་མི་རྟག་སྡུག་བསྔལ་སྟོང་བདག་མེད་བཞི་དང་། བདེན་
སྟོང་ཀྱིས་ཡོངས་སུ་བརྟགས་པའོ། །ངོ་བོ་ཉིད་ཀྱི་དེ་དྲན་པ་དང་ཤེས་རབ་བོ། །དེ་ལྟར་
དྲན་པ་ཉེ་བར་བཞག་པའི་རྣམ་པ་བཞིའོ། །
གཉིས་པ་་ཡང་དག་སྤོང་བ་ནི། དངོས་པོ་ལ་རྟོག་པའི་ལམ་དེའི་འོག་ཏུ་འཆད་
དེ༑ བདེན་བཞི་འདོར་ལེན་ལ་ཞུགས་པ་ལ་སྤང་གཉེན་འདོར་ལེན་ལ་སྤྲོ་བའི་བརྩོན་འགྲུས་
འབྱུང་བས། རྩོལ་བ་ལས་བྱུང་བའི་ལམ་ལ། དམིགས་པ་ནི། མི་དགེ་བ་ཀུན་ཉོན་
ཕྱོགས་དང༌། དགེ་བ་རྣམ་བྱང་ཕྱོགས། སྐྱེས་པ་དང༌། མ་སྐྱེས་པ་དག་དང་། སྒོམ་
ཚུལ། གོ་རིམས་བཞིན་དུ་ཀུན་ཉོན་སྐྱེས་པ་ཡང་དག་པར་སྤོང་བ་དང༌། མ་སྐྱེས་པ་
མི་བསྐྱེད་པ་དང༌། རྣམ་བྱང་ཕྱོགས་སྐྱེས་པ་སྤེལ་བ་དང༌། མ་སྐྱེས་པ་བསྐྱེད་པའི་
རྒྱུའི་བརྩོན་འགྲུས་བརྩོན་པའོ། །ངོ་བོ་ཉིད་ནི་བརྩོན་འགྲུས་སོ། །དགོས་པ། མི་མཐུན་
ཕྱོགས་ཉམས་པ་དང༌། གཉེན་པོ་འཕེལ་བ་ཐོབ་པའོ། །དེ་ལྟར་ཡང་དག་པར་སྤོང་བའི་
རྣམ་པ་བཞིའོ།།
གསུམ་པ་རྫུ་འཕྲུལ་རྐང་བཞི་ནི། བླང་དོར་ལ་སྤྲོ་བའི་བརྩོན་འགྲུས་དང་ལྡན་
པ་ལ་ནི་ཏིང་ངེ་འཛིན་གྱིས་སེམས་ལས་སུ་རུང་བ་ཉིད་དུ་བྱེད་པས་དེའི་འོག་ཏུ་དེ་འཆད་

རྣམ་རྫོགས་སྦྱོར་བ།
འགྲེལ་མཆན་སྐབས་བཞི་པ། 23
དོ༑ ༑ཏིང་ངེ་འཛིན་ཡོངས་སུ་སྦྱོང་བའི་ལམ་ལ། །དམིགས་ཡུལ། ཏིང་ངེ་འཛིན་གྱི་
བྱ་བ་གྲུབ་པའི་ཡུལ་སྤྲུལ་བསྒྱུར་སོགས་དང༌། ངོ་བོ་སྤྱིར་ཏིང་ངེ་འཛིན་དང༌། བྱེ་བྲག་
གི་ངོ་བོ་འདུན་པ་དྲག་པོའི་གུས་སྦྱོར་དང༌། བརྩོན་འགྲུས་རྒྱུན་ལྡན་གྱི་རྟག་སྦྱོར་དང༌།
སྔོན་ཏིང་ངེ་འཛིན་བསྒོམ་པའི་སེམས་ཀྱི་ས་བོན་རྒྱས་པ་དང༌། གཞན་གྱི་གདམས་པའི་
དོན་ལ་དཔྱོད་པའི་ཤེས་རབ་ལ་བརྟེན་ནས་སེམས་རྩེ་གཅིག་པར་གནས་པའི་ཏིང་ངེ་འཛིན་
ཏེ༑ སྒོམ་ཚུལ་ནི། ཉེས་པ་ལྔ་སྤོང་བའི་འདུ་བྱེད་དང་ལྡན་པའི་སྒོ་ནས་ཏིང་ངེ་འཛིན་
སྒྲུབ་ཚུལ་གཞན་དུ་བཤད་ཟིན་པ་ལྟར་ལ། དགོས་པ། རྫུ་འཕྲུལ་སོགས་གང་མངོན་དུ་
བྱེད་འདོད་པ་དེ་ལ་ཡིད་གཏད་པས་མངོན་དུ་འགྱུར་བའོ། །དེ་ལྟར་རྫུ་འཕྲུལ་གྱི་རྐང་པའི་
རྣམ་པ་བཞིའོ། །
བཞི་བ་དབང་པོ་ལྔ་ནི། ཏིང་ངེ་འཛིན་གྱིས་སེམས་ཡོངས་སུ་སྦྱང་བ་བྱས་པ་ལ་
འཕགས་ལམ་ལ་དབང་བྱེད་པའི་དྲོ་བ་དང་རྩེ་མོའི་སྦྱོར་བ་འབྱུང་བས་དེ་དག་གི་འོག་ཏུ་
འཆད་དོ། །མངོན་པར་རྟོགས་པ་མཐོང་ལམ་ལ་རིང་བར་སྦྱོར་བའི་ལམ་ལ་དྲོ་བ་དང་
རྩེ་མོའི་ངོ་བོ་ཉིད། འདི་མ་མཐའི་ས་མཚམས་ཡིན་ལ། ཡུལ། བདེན་བཞི་སོགས་དང་།
སྒོམ་ཚུལ་སྔ་མ་སྔ་མ་ལ་བརྟེན་ནས་ཕྱི་མ་ཕྱི་མ་ལ་འཇུག་པའོ། །ངོ་བོ་ནི། བདེན་བཞི་
སོགས་ལ་ཡིད་ཆེས་པའི་དད་པ་དང༌། དེ་དག་རྟོགས་པ་ལ་སྤྲོ་བའི་བརྩོན་འགྲུས་དང་།
དེ་དག་དབང་དུ་བྱས་པའི་དམིགས་རྣམ་མི་བརྗེད་པའི་དྲན་པ་དང་། དེ་དོན་ལ་རྩེ་གཅིག་
པའི་ཏིང་ངེ་འཛིན་དང་། དེ་དག་སོ་སོར་འབྱེད་པའི་ཤེས་རབ་ཀྱི་ངོ་བོའོ། །འབྲས་བུའམ་
དགོས་པ་ནི། མཐོང་ལམ་སོགས་འགྲུབ་པའོ། །དེ་ལྟར་དབང་པོའི་རྣམ་པ་ལྔའོ། །
ལྔ་བ་སྟོབས་ལྔ་ནི། དབང་པོའི་ངོ་བོར་གྱུར་བའི་དྲོ་བ་ལ་སོགས་པ་ཐོབ་པ་ལ་སྟོབས་
ཀྱི་ངོ་བོ་བཟོད་པ་དང་ཆོས་ཀྱི་མཆོག་འབྱུང་བས་དེའི་འོག་ཏུ་དེ་འཆད་དོ། །མངོན་
པར་རྟོགས་པ་མཐོང་ལམ་དང་ཉེ་བར་འབྲེལ་བའི་ལམ་ལ། མ་མཐའ་བཟོད་པ་དང་

འགྲེལ་མཆན་སྐབས་བཞི་པ། 24 རྣམ་རྫོགས་སྦྱོར་བ།
ཆོས་མཆོག་གི་ངོ་བོ་ཉིད་ཡ་མཐའ་སངས་རྒྱས་ཀྱི་སའོ། །འདིའི་དམིགས་པ་དང༌། སྒོམ་
ཚུལ་དབང་པོ་དང་འདྲའོ། །ངོ་བོ་ནི། རྗེས་ཐོབ་ཏུ་ངོས་སྐལ་གྱི་མ་དད་པ་མངོན་གྱུར་
འཇོམས་པའི་དད་པ་དང༌། ལེ་ལོ་འཇོམས་པའི་བརྩོན་འགྲུས་དང་། བརྗེད་ངེས་འཇོམས་
པའི་དྲན་པ་དང༌། རྣམ་གཡེང་འཇོམས་པའི་ཏིང་ངེ་འཛིན་དང་། ཤེས་འཆལ་འཇོམས་
པའི་ཤེས་རབ་ཀྱི་སྟོབས་དང༌། འབྲས་བུ། བཟོད་མཆོག་གཉིས་དང་མཐོང་ལམ་འགྲུབ་
པའོ། །དེ་ལྟར་སྟོབས་ཀྱི་རྣམ་པ་ལྔའོ། །
དྲུག་པ་བྱང་ལག་ནི། དྲོ་བ་ལ་སོགས་པ་བཞི་རྟོགས་ཤིང་ཐོབ་པ་ལ་བྱང་ལག་
གི་ངོ་བོ་བདེན་པ་མཐོང་བའི་ལམ་འབྱུང་བས་དེའི་འོག་ཏུ་འཆད་དོ། །མངོན་པར་རྟོགས་
པའི་༣་ལམ་ལ་ལྔ་ལས། དམིགས་པ་ནི། བདེན་བཞིའི་དེ་ཉིད་དམ་རང་བཞིན་གཙོའོ། །སྒོམ་
ཚུལ་ནི། མདོ་ལས་དབེན་པ་གནས་པ་ཞེས་སོགས་ལྟར། དྲན་པས་སྡུག་བདེན་ལ་དམིགས་
ནས་དབེན་པ་ཚོལ་ཞིང་མི་བརྗེད་པར་གནས། ཀུན་འབྱུང་ལ་དམིགས་ནས་དེ་ལས་འདོད་
ཆགས་དང་བྲལ་བ་དང༌། འགོག་པ་ལ་དམིགས་ནས་དེ་མངོན་དུ་བྱེད་པ་དང༌། ལམ་ལ་
དམིགས་ནས་དེ་སྒོམ་པ་ཚོལ་ཞིང་མི་བརྗེད་པར་གནས་ལ། དེ་བཞིན་དུ་ལྷག་མ་དྲུག་གིས་
དེ་ལྟར་ཚོལ་ཞིང་སོ་སོར་འབྱེད་པ་དང༌། སྤྲོ་བ་དང་། དགའ་བ་དང༌། འདུ་ཤེས་སམ་
ལས་སུ་རུང་བ་དང་། རྩེ་གཅིག་པ་དང་། བཏང་སྙོམས་ལ་གནས་ཏེ་བསྒོམ་མོ། །ངོ་བོ་
ནི༑ ཡན་ལག་གཞན་རྣམས་དམིགས་པ་ལས་མི་གཡེང་བར་བྱེད་པའི་གནས་ཀྱི་ཡན་ལག་
དྲན་པ་དང་། མི་རྟོག་ཡེ་ཤེས་ཀྱི་རང་བཞིན་ཆོས་རབ་ཏུ་རྣམ་པར་འབྱེད་པ་དང་། སོ་
སྐྱེས་ལས་ངེས་པར་འབྱུང་བྱེད་བརྩོན་འགྲུས་དང་། ལུས་སེམས་ལ་ཕན་འདོགས་པའི་
ཕན་ཡོན་དགའ་བ་དང༌། ཉོན་མོངས་ཀྱི་རྒྱུ་ལུས་སེམས་ལས་སུ་རུང་བ་ཞི་བའི་གཞི་ཤིན་
ཏུ་སྦྱངས་པ་དང་། གང་ལ་གནས་ན་ཉོན་མོངས་མེད་པའི་གནས་ཏིང་ངེ་འཛིན་དང༌།
ཉོན་མོངས་པ་བྱིང་རྒོད་སོགས་མེད་པའི་ངོ་བོ་བཏང་སྙོམས་ཏེ། ཉོན་མོངས་མེད་པའི་ཡན་

རྣམ་རྫོགས་སྦྱོར་བ།
འགྲེལ་མཆན་སྐབས་བཞི་པ། 25
ལག་གསུམ་དང༌། ཡན་ལག་ཏུ་འགྱུར་ཚུལ་ནི། ཆོས་ནི། ཆོས་རབ་ཏུ་རྣམ་འབྱེད་བྱང་
ཆུབ་དང་། གཞན་དྲུག་དེའི་གྲོགས་ཡིན་པས་ཡན་ལག་ཏུ་བློ་བརྟན་བཞེད་ལ། སྔར་ལྟར་
གནས་ཀྱི་ཡན་ལག་སོགས་རྫོགས་བྱེད་ལ་བྱའོ། །འབྲས་བུའམ་དགོས་པ་ནི། མཐོང་སྤང་
སྤངས་པ་སོགས་སོ། །ཡང་དག་བྱང་ཆུབ་ཀྱི་ཡན་ལག་གི་རྣམ་པ་ཞེས་ཀུན་གྱི་མཐར་
སྦྱར་བ་བདུན་ནོ། །
བདུན་པ་འཕགས་ལམ་ཡན་ལག་བརྒྱད་ནི། བདེན་པ་མངོན་སུམ་དུ་གསར་དུ་
མཐོང་བ་ཡོངས་སུ་ཤེས་པ་ལ་སྒོམ་པའི་ལམ་རྣམ་དག་ངེས་འབྱིན་གྱི་ལམ་འབྱུང་བས་
དེའི་འོག་ཏུ་དེ་འཆད་དོ། །རྣམ་པར་དག་པར་ངེས་པར་འབྱིན་པའི་ལམ་ལ་ལྔ་ལས།
དམིགས་པ། བདེན་བཞི་སོགས་དང༌། སྒོམ་ཚུལ། བདེན་བཞི་ཤེས་སྤང་མངོན་སྒོམ་
སོགས་སོ། །ངོ་བོ་ནི། མདོ་རྒྱན་ལྟར་སྤྱིར་མཐོང་ལམ་ནས་ཐོབ་ཀྱང་། འདིར་དབུས་
མཐའ་རྩ་འགྲེལ་ལྟར་གཙོ་བོ་སྒོམ་ལམ་ལ་སྦྱར་བས། མཉམ་བཞག་ཏུ་རྟོགས་པའི་དོན་རྗེས་
ཐོབ་ཏུ་དཔྱོད་པའི་ཡང་དག་པའི་ལྟ་བ་དང༌། ལྟ་བའི་རྟོགས་པའི་དོན་གཞན་ལ་སྟོན་བྱེད་
རྟོག་པ་དང༌། ལོག་འཚོ་མེད་པའི་ངག་གི་བཞི་དག་པའི་ངག་དང༌། ལོག་འཚོ་མིན་པའི་
ལུས་ཀྱི་གསུམ་དག་པའི་ལས་ཀྱི་མཐའ་དང་། ལུས་ངག་གི་ལོག་འཚོ་དག་པའི་འཚོ་བ་
དང་། སྒོམ་སྤང་གི་གཉེན་པོ་རྩོལ་བ་དང་། བྱིང་རྒོད་ཀྱི་གཉེན་པོ་རྒྱུ་མཚན་རྣམ་གསུམ་
མི་བརྗེད་པའི་དྲན་པ་དང་། ཡོན་ཏན་ཁྱད་པར་ཅན་ཐོབ་པ་ལ་གེགས་བྱེད་པའི་སྒྲིབ་པའི་
གཉེན་པོ་ཏིང་ངེ་འཛིན་ནོ། །འབྲས་བུ་ནི། སྒོམ་སྤང་སྤངས་པའོ། །བརྒྱད་པོ་དེ་དག་
ཀྱང་ཡོངས་སུ་གོ་བྱེད་སོགས་ཡན་ལག་བཞིར་བསྡུའོ། །འཕགས་པའི་ལམ་ཡན་ལག་
ཅེས་ཐམས་ཅད་ཀྱི་མཐར་སྦྱར་བ་བརྒྱད་ཀྱི་རྣམ་པ་བརྒྱད་དེ། གཉིས་པ་དོན་བསྡུ་བ་
ནི༑ དེ་ལྟར་ན་རྣམ་བཞག་གི་རྟེན་གྱི་དབང་དུ་བྱས་ན་སློབ་མ་རྣམས་ལ་ཡོད་པའི་ལམ་
བདེན་དང་རྗེས་སུ་མཐུན་པ་མཐར་ཐུག་པའི་ཡེ་ཤེས་ཀུན་ཤེས་པ་ཉིད་ཀྱི་ལམ་གྱི་རྟེན་

འགྲེལ་མཆན་སྐབས་བཞི་པ། 26 རྣམ་རྫོགས་སྦྱོར་བ།
ཅན་གྱི་རྣམ་པ་སུམ་ཅུ་རྩ་བདུན་ཡིན་ནོ། །མདོ་ནི་བརྒྱད་སྟོང་བར། བཅོམ་ལྡན་འདས་
བྱང་ཆུབ་ཀྱི་ཕྱོགས་ཀྱི་ཆོས། ནས། ཕྱིན་པའོ་ཞེས་བསྡུས་ནས་ཡོད་དོ། །
བྱང་སེམས་ལ་ཡོད་པ་དང་རྗེས་སུ་མཐུན་པའི་
ལམ་ཤེས་ཀྱི་རྣམ་པ་བཤད་པ།
གཉིས་པ་བྱང་སེམས་ལ་ཡོད་པ་དང་རྗེས་སུ་མཐུན་པའི་ལམ་ཤེས་པ་ཉིད་ཀྱི་རྣམ་
པ་ལ། སོ་སོར་བཤད་པ་དང༌། དོན་བསྡུ་བའོ། །དང་པོ་ལ་དྲུག་གིས་དང་པོ་གཉེན་པོའི་
ལམ་ལ། བདག་དང་བདག་གིར་ལྟ་བས་བྱས་པ་སྟེ་ཞེན་པའི་གཉེན་པོ་དང་། འཇིག་
ལྟ་དེའི་རྒྱུ་མཚན་ཅན་གྱི་དེའི་འབྲས་བུ་ཉོན་མོངས་པའི་རྣམ་པར་རྟོག་པ་འགོག་ལམ་ལ་
ཕྱིན་ཅི་ལོག་ཏུ་ཞེན་པའི་གཉེན་པོ་དང༌། ཁམས་གསུམ་ལ་སྨོན་པ་སྲེད་པའི་གཉེན་
པོ་ཡིན་པའི་ཕྱིར། ཞེས་བྱ་བ་དེ་ལྟ་བུའི་རྟགས་ཀྱི་ངོ་བོ་ཉིད་ལ་གོ་རིམས་བཞིན་དུ་
རྩོད་གཞི་དང་སྒྲུབ་ཆོས་སྡུག་བདེན་གྱི་སྟོང་བ་དང་། བདག་མེད་པ་ཤེས་པའི་རྣམ་པའི་
ངོ་བོ་ཉིད་ནི། རྣམ་པར་ཐར་པའི་སྒོ་དང་པོ་སྟོང་བ་ཉིད་ཀྱིའོ། །འགོག་པ་དང༌། ལམ་
གྱི་བདེན་པའི་རྣམ་པའི་ངོ་བོ་ཉིད་བརྒྱད་ཤེས་པ་ནི། གཉིས་པ་ཚད་མ་མེད་པའི་འོ།།
སྡུག་བདེན་གྱི་མི་རྟག་པ་དང༌། སྡུག་བསྔལ་བ་གཉིས་དང༌། ཀུན་འབྱུང་བདེན་པའི་
རྣམ་པའི་ངོ་བོ་ཉིད་བཞི་སྟེ་དྲུག་ཤེས་པ་ནི། གསུམ་པ་སྨོན་པ་མེད་པ་སྟེ། གཉེན་པོ་
གསུམ་དུ་ཕྱེ་བ་དེ་ལྟར་ན་རྣམ་པར་ཐར་བའི་སྒོ་གསུམ་གྱི་རྣམ་པ་གསུམ་མོ། །གཉིས་
པ་སྤྲུལ་བའི་ལམ་ལ། དང་པོ་གཉིས་ཀྱི་ངེས་ཚིག་ནི། རྣམ་པ། རང་ལ་གཟུགས་ཀྱི་
འདུ་ཤེས་རྣམ་པར་མ་བཤིགས་པ་སྟེ་བཞག་པ་དང༌། རྣམ་པར་བཤིག་པ་སྟེ་མིང་གཞིའམ་
ནམ་མཁའི་འདུ་ཤེས་པ་བཞག་པའི་ཕྱིར། གཟུགས་ཅན་དང་དེ་མིན་པའི་རྣམ་པར་ཟེར་
རོ༑ ༑སྒོམ་ཚུལ་ནི། གོ་རིམ་བཞིན་དུ་ནང་ལྟ་བ་བོ་རང་ལ་གཟུགས་ཅན་དང་། གཟུགས་

རྣམ་རྫོགས་སྦྱོར་བ།འགྲེལ་མཆན་སྐབས་བཞི་པ། 27
ཅན་མ་ཡིན་པ་ནམ་མཁའ་འམ་མིང་གཞིའི་འདུ་ཤེས་བཞག་ནས་དམིགས་ཡུལ། ཕྱི་རོལ་
གྱི་གཟུགས་ཆེ་ཆུང་བཟང་ངན་རྣམས་ལ། དེ་ལས་ཆེ་བ་དང་ཆུང་བ་དང་བཟང་ངན་
སོགས་མཐའ་གཅིག་ཏུ་མ་ངེས་པར་ལྟས་ཏེ་སྤྲུལ་བའོ་ཞེས་བྱ་བ་དང༌། དགོས་པ་ནི། ཕྱི་
རོལ་གྱི་དངོས་པོ་ལ་ཇི་ལྟར་འདོད་འདོད་དུ་སྤྲུལ་བ་ལ་གེགས་བྱེད་པའི་སྒྲིབ་པའི་གཉེན་
པོར་རྣམ་པར་ཐར་བ་འདི་གཉིས་དང༌། གསུམ་པ་སྡུག་པའི་རྣམ་ཐར་ལ། དགོས་པ་
ནི༑ གཟུགས་སྡུག་པ་དང་མི་སྡུག་པ་སྤྲུལ་བ་ལ་གོ་རིམས་བཞིན་དུ་དགའ་བ་སྟེ་འབད་
པའི་བློ་སྐྱེས་པ་དང་མི་དགའ་བ་སྟེ་མི་འདོད་པའི་བློ་སྐྱེས་པའི་ཀུན་ནས་ཉོན་མོངས་པ་
སྟེ༑ སྙོམས་འཇུག་གི་སྒྲིབ་པ་དེ་དག་གི་གཉེན་པོར་རོ། །འདི་དག་ནི་ཐུན་མོང་མ་ཡིན་
པའི་དགོས་པ་ཡིན་ལ། གསེར་ཕྲེང་ལས། འདི་ནི་མཚོན་པ་སྟེ། ས་སྡེ་ལས། ཅིའི་ཕྱིར་
ཞེ་ན། ཡོན་ཏན་ཁྱད་པར་ཅན་མངོན་པར་སྒྲུབ་པའི་ཕྱིར། ནས། སོ་རིག་ལ་སོགས་པ་
སྒྲུབ་པའི་ཕྱིར་རོ། །ཞེས་ས་སྡེ་ཏིང་ངེ་འཛིན་གྱི་སའི་ལུང་དྲངས་པ་དང་པོ་ལ་སྦྱར་ཡང་།
ཡོན་ཏན་དེ་དག་སྒྲུབ་པ་དང་། ཏིང་ངེ་འཛིན་གྱི་རྩལ་སྦྱོང་བ་གསུམ་ཀའི་དགོས་པར་སྦྱར་
ན་ལེགས་སོ། །འདིའི་སྒོམ་ཚུལ། སྡུག་མི་སྡུག་ཕན་ཚུན་ལྟོས་པ་དང༌། ཕན་ཚུན་རྗེས་སུ་
འབྲེལ་བ་དང༌། མཐར་ཐམས་ཅད་སྡུག་པའམ་སྤྲུལ་འདོད་པར་རོ་གཅིག་པའི་འདུ་ཤེས་
གསུམ་བསྒོམ་པ་ན་འགྲུབ་བོ། །དེ་ལྟ་བུའི་ཐམས་ཅད་སྡུག་པར་སྒོམ་པ་ངེས་ཚིག་ཀྱང་ཡིན་
ནོ༑ ༑སྡུག་པའི་རྣམ་པར་ཐར་བའི་སྒོ་སྟེ་རྫོགས་པའི་བྱང་ཆུབ་ཀྱི་ཐབས་སོ། །ཞེས་
གསེར་གླིང་བ་གསུངས་སོ། །དེས་ཤེས་རབ་ཀྱི་ལུས་ཀྱིས་མངོན་སུམ་དུ་བྱས་ཏེ་གཟུགས་
ཅན་གྱི་སྙོམས་འཇུག་གི་སྒྲིབ་པ་ལས་གྲོལ་ནས་རྫོགས་པར་བྱས་ཏེ་འཕགས་པ་རྣམས་ལན་
མང་དུ་གནས་སོ། འདི་དང་འགོག་སྙོམས་ལ་མངོན་དུ་བྱས་ཏེ་གནས་ཞེས་པ་ཛ་ཡ་ཨ་
ནན་ཏས་གཟུགས་དང་གཟུགས་མེད་ཀྱི་སྙོམས་འཇུག་གི་སྒྲིབ་པ་ལས་གྲོལ་བ་དང་། རྒྱལ་
བོའི་སྲས་ཀྱིས་རྣམ་ཐར་མཆོག་ཡིན་པས་ཟེར་རོ། ཞེས་བྱ་བ་རྣམ་པར་ཐར་བ་གཅིག་

འགྲེལ་མཆན་སྐབས་བཞི་པ། 28 རྣམ་རྫོགས་སྦྱོར་བ།
《སྟེ་དེ་ལྟར་ན་རྣམ་པར་ཐར་བའི་སྒོ་འདིར་སྒོ་ཞེས་པ་འགྱུར་མ་དག་པའོ་ཞེས་ཟེར། རྣམ་
པ་གསུམ་མོ། །གསེར་ཕྲེང་དུ་རྣམ་ཐར་དང་པོ་གཉིས་ལ་རྟེན་གང་གིས་སོགས་དྲུག་དང་
གསུམ་པ་ལ་ཡུལ་དང་ངེས་ཚིག་གཉིས་དོར་བའི་བཞི་བྱས་པ་ནི་རེད་མདའ་བ་ལྟར་ཡིན་ལ།
དེས་རྟེན་ཐེག་ཆེན་ཚོགས་ལམ་ཆེན་པོ་དང༌། ཉན་ཐོས་ལུས་མངོན་བྱེད་དང་དགྲ་བཅོམ་
རྒྱན་བཅས། ཞེས་པ་ལྟར། བུ་དང་གཡགས་པས་གསུངས་པ། ཉ་ཊིཀ་ལས། ཉན་ཐོས་
ལྟར་ན་བསམ་གཏན་གྱི་དངོས་གཞིའི་སེམས་ཐོབ་པའི་སོ་སྐྱེས་དང་འཕགས་པའི་གང་ཟག་
ཅི་རིགས་སོ། །འདི་བུ་ནོར་ཞེས་བྱེ་སྨྲའི་ལུགས་དང་ཉན་ཐོས་ལ་སྐྱེ་ཚུལ་ཁྱད་མེད་བྱས་
སོ༑ ༑གསེར་ཕྲེང་དང་རྟོགས་སྣང་དུ་དེ་ལྟར་བྱས་པ་ལྟར། རྗེ་བཙུན་པ་དང་སྒོ་མང་ཡིག་
ཆ་གཉིས་ཀར་གསུངས་ལ། བསོད་གྲགས་པས་ཐེག་དམན་གྱི་དབང་དུ་བྱས་ན་བསམ་གཏན་
གྱི་དངོས་གཞི་ཐོབ་པའི་ཕྱིར་མི་འོང་དང་དགྲ་བཅོམ་པའི་རྒྱུད་ལ་ཡོད་ཀྱི་རྒྱུན་ཞུགས་དང་
ཕྱིར་འོང་ལ་མེད་ཅེས་པ། ས་སྡེར། དང་པོ་ལ་འདོད་པ་ལ་འདོད་ཆགས་དང་བྲལ་ཞིང་
གཟུགས་ལ་འདོད་ཆགས་མ་བྲལ་བ། ཞེས་པ་དང༌། གསེར་ཕྲེང་ལས། གསུངས་པ་ནི་
སྔ་མ་ངེས་ཀྱང་ཕྱི་མ་འདི་ངེས་པར་མི་བཞེད་ཀྱི་མ་བྲལ་བས་ཀྱང་སྒོམ་ནུས་ཞེས་པའི་དོན་
ནོ༑ ༑ཞེས་པ་དང་འགྲིག་གོ །འོ་ན་གསེར་ཕྲེང་སོགས་ལས་ཐེག་དམན་གྱི་ལུས་མངོན་
བྱེད་དང་དགྲ་བཅོམ་གཉིས་ཀའི་ཆ་ལས་རྣམ་གྲོལ་གསུངས་པ་ཅི་ཞེ་ན། དེ་ནི་བུ་ཊི ཀ་ལྟར་
བཀོད་ལ། དེའི་ཁུངས་མདོ་ལས། རྣམ་ཐར་གསུམ་པར་ལུས་ཀྱི་མངོན་སུམ་དུ་བྱས་ཏེ་
ཞེས་པ་དང༌། ཀུན་བཏུས་ལས། ལུས་མངོན་བྱེད་རྣམ་ཐར་བརྒྱད་ཐོབ་ཏུ་གསུངས་པས་
ཡིན་ནམ་ཁུངས་གཞན་མ་མཐོང་ངོ༌། །དེས་ན་སྔར་ཀྱི་སའི་དངོས་གཞིའི་དོན་བཀྲལ་བ་
དེ་དང་སེམས་རྟེན་སྐབས་སྣང་བ་གཉིས་ཀྱི་དགོངས་པ་ནི། སྔ་མ་ལ་གཟུགས་མེད་ཐོབ་
པའི་ཀྱང་སྒོམ་པ་ཡོད་པ་དང་། ཕྱི་མ་ལ་གཟུགས་མེད་ཐོབ་ན་གཟུགས་ཀྱི་འདུ་ཤེས་གཞིག་
སླ་བ་ལ་དགོངས་ནས། ཞེས་དང༌། དེས་ན་ཀུན་བཏུས་སུ་དང་པོ་ལ་གཟུགས་ལ་འདོད་

འགྲེལ་མཆན་སྐབས་བཞི་པ། 29 རྣམ་རྫོགས་སྦྱོར་བ།
ཆགས་དང་མ་བྲལ་པའམ་བཞག་པས་ཀྱང་རུང་སྟེ། ཞེས་དང༌། གཉིས་པ་ལ་གཟུགས་
ལ་འདོད་ཆགས་དང་བྲལ་པའམ་བཞག་པས་ཀྱང་རུང་སྟེ། ཞེས་སྔ་མའི་ཚེ་རང་ལ་གཟུགས་
ཀྱི་འདུ་ཤེས་བཞག་དགོས་པས་མ་བྲལ་ན་དེ་སླ་ལ། གལ་ཏེ་གཟུགས་མེད་ཐོབ་པས་བྲལ་
ཡང་མངོན་དུ་མི་བྱེད་པར་གཟུགས་ཀྱི་འདུ་ཤེས་བཞག་དགོས་པ་དང༌། ཕྱི་མའི་ཚེ་རང་
ལ་གཟུགས་ཀྱི་འདུ་ཤེས་གཞིག་དགོས་པས་གཟུགས་མེད་ཐོབ་ན་དེ་སླ་ལ། མ་ཐོབ་ཀྱང་
གཟུགས་ཅན་མ་ཡིན་པའི་བློ་བཞག་དགོས། ཞེས་པ་ལྟར། སྔ་མ་གཟུགས་མེད་ཐོབ་པ་
དང་ཕྱི་མ་གཟུགས་མེད་མ་ཐོབ་པས་ཀྱང་སྒོམ་པ་འོང་བས། ཞེས་པས། གོང་དུ་བུ་ཊིཀ་
ལྟར་ལུས་རྟེན་ལུས་མངོན་བྱེད་སོགས་དང་སེམས་རྟེན་རབ་མཐའི་བཞི་བར་བརྟེན་པར་བཤད་
པ་བཀག་སྙམ་སྟེ། གསེར་ཕྲེང་ལས་འདིར་ཚིག་དོན་སོགས་ཀྱི་སྐབས་སུ་བུ་ཉ་སོགས་ལྟར་
བཤད་ནས་འོག་ཏུ་བཀག་པ་མང་པོ་ཡོད་པའི་ཕྱིར་འདི་ཤེས་པ་གལ་ཆེའོ། །དེས་ན་སྒོམ་
མང་ཡིག་ཆ་རྙིང་བར་ཡང་གཟུགས་མེད་དངོས་གཞི་མེད་པར་སྒྲུབ་སྐབས་གསེར་ཕྲེང་གིས་
བསམ་གཏན་ལ་བརྟེན་པར་གསུངས་པ་མ་དྲངས་པ་དང་། ཡིག་ཆ་གསར་བར་ཡང་གོང་
དུ་བུ་ཊཱིཀ་ལྟར་གསུངས་ནས། འོག་ཏུ་སྐྱེ་ཚུལ་སྐབས་སེམས་རྟེན་བསམ་གཟུགས་གང་རུང་
ལ་བརྟེན་ནས། ཞེས་སྣང་བ་གཉིས་དང་རྣམ་བཤད་ལྟར་གསུངས་པའི་ཕྱིར་དང་། བསྡུས་
དོན་ལས། རྣམ་ཐར་སྔ་མ་ཕྱི་མའི་སྔོན་འགྲོ་བར། །གསུངས་ཕྱིར་དང་པོ་གསར་ཐོབ་
ལུས་མངོན་བྱེད། །བཞག་པར་དཀའ་ཕྱིར་རྟེན་གྱི་ས་མཚམས་དཔྱད། །ཅེས་གསུངས་
པའང་དེ་ཡིན་ནམ་དཔྱད།
གཉིས་པ་སེམས་རྟེན་ནི། རེད་མདའ་བའི་ཉི་ཟེར་ལས་སྣང་བ་གཉིས་ཀྱི་བཤད་པ་
བཀོད་ནས་སྐབས་འདིའི་སྤྲུལ་བའི་ལམ་ནི་ལམ་ཤེས་ཀྱིས་བསྡུས་པས་བྱང་སེམས་ཁོ་ནས་
སྒོམ་པ་ཡིན་ལ། དེ་ཡང་ཐབས་ལ་མཁས་པས་གཟུགས་མེད་ལ་བརྟེན་ནས་ཀྱང་གཟུགས་
ཀྱི་འདུ་ཤེས་མངོན་དུ་བྱེད་ནུས་ཏེ། དཔེར་ན། འདོད་སེམས་ལས་འཇིག་རྟེན་ལས་འདས་

འགྲེལ་མཆན་སྐབས་བཞི་པ། 30 རྣམ་རྫོགས་སྦྱོར་བ།
པའི་ལམ་མངོན་དུ་བྱེད་ནུས་པ་བཞིན་སྙམ་དུ་དགོངས་པར་མངོན་ནོ། །མངོན་པ་དང་མི་
མཐུན་པའི་སྐྱོན་དུ་མི་བསམ་སྟེ། འཕགས་སེང་གཉིས་ཀྱི་འགྲེལ་བར་མངོན་པ་དང་མི་མཐུན་
པའི་ཆོས་སྐད་འགའ་རེ་འབྱུང་བའི་ཕྱིར་དང༌། དེ་ཡང་མངོན་པ་མ་དགོངས་པའམ་མ་
གཟིགས་པ་མ་ཡིན་གྱི། མངོན་པར་ཐེག་པ་ཐུན་མོང་གི་རྣམ་བཞག་གཙོ་བོར་སྟོན་ལ། ཤེས་
རབ་ཀྱི་ཕ་རོལ་ཏུ་ཕྱིན་པར་ནི་ཐུན་མོང་མ་ཡིན་པའི་ལུགས་ཁོ་ན་ཡིན་པའི་ཕྱིར་རོ་སྙམ་དུ་
དགོངས་པ་ཡིན་ཏེ། ཇི་སྐད་དུ་དེའི་ཕྱིར་འདི་ནི་རྣམ་པར་བཞག་པ་གཞན་ཁོ་ན་ཡིན་ཏེ་ཞེས་
སྔར་གསུངས་ཏེ། ཞེས་པ་ལྟར་རྟོགས་སྣང་དུ་གསུངས་ལ། གསེར་གླིང་བའི་འགྲེལ་བཤད་
དང་རྣམ་བཤད་སྒོ་མང་ཡིག་ཆ་རྣམས་སུའང་དེ་ལྟར་རོ། །དེ་ལྟར་ན་གསེར་ཕྲེང་དུ་གཟུགས་
མེད་ཐོབ་ན་གཟུགས་ཀྱི་འདུ་ཤེས་གཞིག་སླ་བར་དགོངས་པ་དང་གཟུགས་མེད་དངོས་གཞིས་
གཟུགས་ཡུལ་དུ་མི་བྱེད་པར་གསུངས་པ། ཉ་ཊིཀ་ལྟར་བཀོད་ཙམ་ལས་རང་ལུགས་ལ་
གཟུགས་མེད་དངོས་གཞི་ཟག་བཅས་ཀྱིས་གཟུགས་ཡུལ་དུ་བྱེད་པའི་ཕྱིར། བསྡུས་དོན་གྱི་
ས
དོན་ཡང་གསེར་ཕྲེང་ཚིག་ཟིན་ལྟར་ན་དེ་ལྟར་ཡིན་པའི་དོན་ཟེར་དགོས་ལ། ཡང་ན་བསྟན
དར་བས། ཉི་སྣང་གི་ལུང་དོན་ཡོད་དེ། བྱང་སེམས་ཐབས་ལ་མཁས་པས་གཟུགས་མེད་
དངོས་གཞིའི་དེ་མ་ཐག་བསམ་གཏན་གྱི་དངོས་གཞིའི་ངོ་བོར་གྱུར་བའི་གཟུགས་ཡུལ་དུ་བྱེད་
པའི་རྣམ་ཐར་སྐྱེད་ནུས་པའི་དོན་ཡིན་པའི་ཕྱིར། ཞེས་སྐྱེས་པའི་སེམས་རྟེན་ལ་བྱས་ལ།
བསོད་གྲགས་པས། བྱང་སེམས་གཟུགས་མེད་ཀྱི་སེམས་ལ་བརྟེན་ནས་གཟུགས་ཀྱི་འདུ་
ཤེས་གཞིག་ནས་དེ་མ་ཐག་ཏུ་བསམ་གཏན་གྱི་དངོས་གཞི་ལ་བརྟེན་ཏེ་རྣམ་ཐར་གཉིས་པ་
སྒོམ་པའི་དོན་དུ་བྱས་ནས་གསེར་ཕྲེང་རྣམ་བཤད་སོགས་དགོངས་པ་གཅིག་ཏུ་བྱས་པའང་
ལེགས་པས་གང་འཐད་དཔྱད་པར་བྱ་ལ། འདི་གསུམ་ལ་གཟུགས་མེད་དངོས་གཞི་ཡོད་
ན་ཟིལ་གནོན་དང་ཟད་པར་དང་པོ་བརྒྱད་ལའང་ཡོད་དགོས་སམ་སྙམ་མོ། །གསུམ་པ་
མཐོང་ཆོས་བདེ་གནས་ཀྱི་ལམ་ནི། བྱང་སེམས་རྣམས་ཆེད་དུ་བྱ་བ་གཞན་གྱི་དོན་དུ་མཐོང་

འགྲེལ་མཆན་སྐབས་བཞི་པ། 31 རྣམ་རྫོགས་སྦྱོར་བ།
བའི་ཆོས་ཚེ་འདི་ལ་ལུས་སེམས་བདེ་བར་གནས་པའི་ལམ་ལ་གཉིས། དང་པོ་ཐར་བ་
མྱང་འདས་དང་རང་སའི་ཀུན་དཀྲིས་མངོན་གྱུར་བ་དང་བྲལ་བར་མཐུན་པར་གནས་པའི་
ལམ་གྱི་རང་བཞིན་ལ། གཟུགས་མེད་པའི་དངོས་གཞིས་བསྡུས་པའི་སྙོམས་པར་འཇུག་
པའི་རྣམ་པ་བཞི་དང་། གཉིས་པ་ནི། སེམས་སེམས་བྱང་རགས་པ་ཉེ་བར་ཞི་བར་གནས་
པའི་ལམ་གྱི་རང་བཞིན་ལ། །དགག་བྱའི་གཙོ་བོ་འདུ་ཤེས་དང་ཚོར་བ་རགས་པ་འགོག་
པའི་རྣམ་པ་གཅིག་སྟེ། དེ་ལྟར་ན་རྣམ་ལྔའོ། །དེ་ལྟར་རྣམ་ཐར་དང་པོ་གསུམ་གྱིས་
གཞན་གྱི་དོན་དངོས་སུ་སྒྲུབ་པ་དང་ཕྱི་མ་ལྔ་ནི་གཞན་དོན་གྱི་ཆེད་དུ་བདེ་བར་གནས་བྱེད་
དོ༑༑བཞི་བ་འདས་ལམ་ནི། འཇིག་རྟེན་ལས་འདས་པའི་ལམ་ལ་འཕགས་ལམ་གྱི་
ངོ་བོར་གྱུར་པའི་བསམ་གཏན་བཞི་དང་གཟུགས་མེད་པ་དང་འགོག་པའི་སྙོམས་པར་
འཇུག་པ་དག་སྟེ་མཐར་གནས་ཀྱི་སྙོམས་འཇུག་དགུའོ། །གསེར་ཕྲེང་དུ། དེ་ལ་ཁ་
ཅིག་བརྒྱད་པོ་དེ་འགའ་ཞིག་འདས་ལམ་གྱི་ངོ་བོར་གནས། འགའ་ཞིག་དེའི་རྟེན་བྱེད་པས་
དེ་སྐད་ཅེས་བྱའོ་ཞེས་འཆད་དོ། །ཞེས། བུ་སྟོན་དང་ཤེར་སྒྲོན་སོགས་ཀྱི་བཤད་པ་བཀོད་
ནས། ཉི་སྣང་གི་དགོངས་པ་དང་པོ་བརྒྱད་འདས་ལམ་དང་འགོག་སྙོམས་འདས་ལམ་གྱི་
སྟོབས་ཀྱིས་ཐོབ་པས་དེའོ་སྙམ་དུ་དགོངས་གསུངས་པ། བུ་དང་རེད་མདའ་བ་ལྟར་བཀོད
ལ༑ འགོག་སྙོམས་ལ་ས་བཅད་བདུན་བྱས་ནས། བཞི་བ་དགག་བྱ་རྣམ་ཤེས་ཚོགས་པདུན
དང༌། ལྔ་བ་ངོ་བོ་དངོས་སྨྲ་བ་དང་ཐེག་ཆེན་པ་གཉིས་ཀས་ལྡན་མིན་དུ་འདོད་པར་བྱས་
པ་ནི་བོད་སྔ་མ་ཕལ་ཆེར་འདོད་ལ། རྩོད་སྤོང་གི་ཕྱོགས་སྔ། འགོག་སྙོམས་ཤེས་པར་
སའི་སྙིང་བོ་འཁོར་ལོ་བཅུ་བ་དང་ཡུམ་ཀྱི་མདོར་ཐོད་རྒལ་གྱི་ཏིང་ངེ་འཛིན་དང་སྙོམས་
འཇུག་ཡེ་ཤེས་ཆོས་སྐུར་བཤད་པས་སྒྲུབ་པ་ཉ་ཊི ཀ་ན་ཡོད་པས་དེ་ཡིན་ལ། དགག་ཚུལ་
ཐོགས་མེད་སྐུ་མཆེད་ཀྱི་དགོངས་པ་མིན་ཚུལ་དང་། དེ་ལས་ལོགས་སུ་འདོད་པ་མི་འཐད་
པ་གཉིས་བྱས་ནས། དེས་ན་འདིའང་ཞེས་སོགས་ཀྱིས་ཉི་སྣང་དུ་འདས་ལམ་སྟོབས་ཀྱིས་

འགྲེལ་མཆན་སྐབས་བཞི་པ། 32 རྣམ་རྫོགས་སྦྱོར་བ།
ཐོབ་པས་བཤད་ལ། ཡེ་ཤེས་ཆོས་སྐུར་བཤད་པ་སངས་རྒྱས་ལ་དེ་མངོན་དུ་བྱེད་པའི་ནུས་
པ་ཡོད་པ་དང་སངས་རྒྱས་ལ་དེར་འཇུག་པའི་ནུས་པ་ཡོད་པ་དང༌། ཐོད་རྒལ་ལ་སྙོམས་
འཇུག་མི་དགོས་པ་འདོད་སེམས་བཞིན་དང༌། སྙོམས་འཇུག་ཏུ་གསུངས་པ་རྒྱུ་འཇུག་སེམས་
ཀྱི་མིང་འབྲས་བུར་བཏགས་པའམ་ལུས་ཀྱི་འབྱུང་བ་སྙོམས་པ་ལ་དགོངས་གསུངས་པ་ལྟར་
རྟོགས་སྣང་དུ་ཡང་གསུངས་པ་ནི་རེད་མདའ་བ་ལྟར་བཀོད་པ་ལས་རང་ལུགས་མིན་ཏེ། རྣམ་
བཤད་ལས། རྣམ་ཐར་བརྒྱད་ནི་བྱང་ཆུབ་སེམས་དཔའ་འཕགས་པ་རྣམས་ཀྱི་འདས་ལམ་
གྱི་ངོ་བོར་བསྐྱེད་ནུས་པ་དང༌། འགོག་སྙོམས་འདས་ལམ་གྱི་སྟོབས་ཀྱིས་ཐོབ་པས་འཇིག་
རྟེན་ལས་འདས་པའི་ལམ་དུ་བཞག་གོ །ཞེས། སྙོམས་འཇུག་དང་པོ་བརྒྱད་འདས་ལམ་
ཟག་མེད་ཀྱི་ངོ་བོར་བསྐྱེད་ནུས་པ་དང༌། འགོག་སྙོམས་ཟག་མེད་ཀྱི་ངོ་བོར་བསྐྱེད་མི་ནུས་
ཀྱང་དེའི་སྟོབས་ཀྱིས་ཐོབ་པས་འདས་ལམ་དུ་བཞག་པ་ཉི་སྣང་གི་དོན་དང་། ཐལ་འགྱུར་
པས་ཆོས་ཉིད་ལ་མཉམ་པར་བཞག་པའི་ཡེ་ཤེས་སུ་མཛད། ཐེག་ཆེན་ལ་ཐོགས་མེད་སྐུ་
མཆེད་ཀྱི་ལུགས་ལས་གཞན་དུ་བཤད་པ་ཡོད་པ་དང༌། ཚོགས་བདུན་དགག་པ་བཀག་པ་
རགས་པ་རྣམས་བཀག་པར་གསལ་བའི་ཕྱིར། འཕགས་སེང་གཉིས་ཀས་ལྡན་མིན་དུ་བཞེད་
ཅེས་པ་ཡུལ་འགོག་པ་ཡང་དེའི་མིང་འདོགས་པའི་དེ་ཡིན་པ། གོང་དུ་ཉི་སྣང་གི་དོན་འདས་
ལམ་དངོས་ལ་བྱས་པའི་ཕྱིར་དང༌། འཕགས་སེང་གཉིས་ཀས་ཞི་བར་གནས་པའི་ལམ་དང་།
འདས་ལམ་དང༌། རྣམ་མཁྱེན་གྱི་རྣམ་པ་དང༌། ཡེ་ཤེས་ཆོས་སྐུར་གསུངས་པའི་ཕྱིར་
རོ༑ ༑སེམས་ཙམ་པའི་ལུགས་ལ་ཡེ་ཤེས་ཆོས་སྐར་གསུངས་པ་སོགས་ཀྱི་དགོངས་པ་དཀའ་
བས་བསྡུས་དོན་དུ། རྒྱས་པར་གསུངས་པའི་དགོངས་པ་བཙལ་བར་བྱ། །གསུངས་སོ། །
ལྔ་བ་སྤོང་བའི་ལམ་ལ། གང་དུ་གཏོགས་པའི་སྡེ་ཚན་བྱང་སེམས་ཀྱི་ཆོས་བཟོད་བར་
ཆད་མེད་པའི་ལམ་གྱི་རྣམ་པ་བདེན་པ་བཞིས་ཡུལ་ཅན་དུ་བསྡུས་པ་མཐོང་སྤང་གི་
ཉོན་མོངས་པ་དང་མི་ལྡན་པའི་མཚན་ཉིད་ཅན་ཆོས་བཟོད་བཞིའི་མིང་ཅན་བཞིའོ། །དྲུག་

འགྲེལ་མཆན་སྐབས་བཞི་པ། 33 རྣམ་རྫོགས་སྦྱོར་བ།
པ་སངས་རྒྱས་ཀྱི་ལམ་ནི། སངས་རྒྱས་ཉིད་ཀྱི་ས་ཁོ་ནར་བགྲོད་པའི་ལམ་ལ་སེར་སྣ་ནས་
ཤེས་འཆལ་བར་དྲུག་དང༌། ཐབས་སྨོན་ལམ་མ་ཡིན་པ་གཉིས་དང༌། སྟོབས་ཆུང་བ་མི་
ཤེས་པ་གཉིས་ཏེ་མི་མཐུན་ཕྱོགས་བཅུའི་གཉེན་པོ་སྦྱིན་པ་ལ་སོགས་པའི་ཕ་རོལ་ཏུ་ཕྱིན་
པ་རྣམ་པ་བཅུའི་མིང་ཅན་བཅུ་《སྟེ་སོ་བཞིའོ། །གཉིས་པ་དོན་བསྡུ་བ་ནི། དེ་ལྟར་ན་གང་
དུ་གཏོགས་པའི་སྡེ་ཚན་མཚན་ཉིད་པ་བྱང་ཆུབ་སེམས་དཔའ་རྣམས་ལ་ཡོད་པ་དང་རྗེས་
སུ་མཐུན་པའི་ལམ་ཤེས་པ་ཉིད་ཀྱི་ལམ་གྱི་རྟེན་ཅན་གྱི་རྣམ་པ་སུམ་ཅུ་རྩ་བཞིའོ། །མདོ་
ནི༑ བརྒྱད་སྟོང་བར། བཅོམ་ལྡན་འདས་རྣམ་པར་ཐར་བའི་སྒོ། ནས། ས་བཅུ་བའི་ཕ་
རོལ་ཏུ་ཕྱིན་པའོ་ཞེས་པ་ལྔའོ། །སོ་བདུན་དང་སོ་བཞི་རིམ་བཞིན་ཉན་ཐོས་དང་བྱང་སེམས་
ལ་ཡོད་པ་དང་མཐུན་པར་བཞག་པ་ནི། སོ་བདུན་བྱང་སེམས་ལ་ཡོད་ཀྱང་རང་ལྡོག་ཐེག་
དམན་རྟོགས་རིགས་དང་ཉན་ཐོས་ཀྱི་ཐར་བ་ཐོབ་པ་ལ་ངེས་པར་སྒོམ་དགོས་པས་ཡིན་ལ།
སོ་བཞིའི་སྡེ་ཚན་དང་པོ་ལྔ་ཐེག་དམན་ལ་ཡོད་ཀྱང་བྱང་སེམས་ཀྱི་ལམ་དང་པོ་དང་ལྔ་བ་
ཉོན་སྒྲིབ་ཀྱི་གཉེན་པོ་དང་། རྣམ་ཐར་བརྒྱད་དང་སྙོམས་འཇུག་ཐེག་དམན་དང་ཐུན་མོང་
བའི་ཤེས་སྒྲིབ་འམ་སྙོམས་འཇུག་གི་སྒྲིབ་པའི་གཉེན་པོ་དང༌། ཕར་ཕྱིན་བཅུ་ཐུན་མོང་མ་
ཡིན་པའི་ཤེས་སྒྲིབ་མཚན་ཉིད་པའི་གཉེན་པོར་བསྒོམ་སྟེ་གདུལ་བྱ་མ་ལུས་པའི་དོན་སྒྲུབ་
ཕྱིར་བྱང་སེམས་དང་ཐུན་མོང་བ་དང་ལམ་ཤེས་ལ་སྦྱར་རོ། །དེས་ན་ཐུན་མོང་གི་རྣམ་
པ་གཉིས་ཀྱི་མཚན་ཉིད་ལ་ཆ་བཞག་དགོས་སོ། །
སངས་རྒྱས་ཁོ་ནའི་ཐུན་མོང་མིན་པའི་རྣམ་མཁྱེན་གྱི་རྣམ་པ་བཤད་པ།
གསུམ་པ་རྣམ་མཁྱེན་གྱི་རྣམ་པ་ལ་མདོར་བསྟན། རྒྱས་བཤད། དོན་བསྡུ་བ་གསུམ་
གྱི་དང་པོ་ནི། རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་པ་ནི་ཆོས་ཅན། ༼ཁ༽ དེ་
ལས་བོགས་དབྱུང་དུ་མེད་པའི་ཤིན་ཏུ་ཕུལ་དུ་བྱུང་བའི་རྣམ་པ་ཡིན་པའི་ཕྱིར། ༼ཀ༽

འགྲེལ་མཆན་སྐབས་བཞི་པ། 34 རྣམ་རྫོགས་སྦྱོར་བ།
རང་གང་དུ་གཏོགས་པའི་སྡེ་ཚན་འཕགས་པ་འོག་མ་དང་ཐུན་མོང་མ་ཡིན་པའི་ལམ་གཅིག་
བུ་ཁོ་ན་ཡིན་ཏེ། གཉིས་པ་ལ། ཡོན་ཏན་གྱི་དབྱེ་བ། ངོ་བོ། རྟེན། ཆེད་དུ་བྱ་བ་བཞི།
དང་པོ་ལ། བཞི་ལས་དང་པོ་སྟོབས་བཅུ་ནི། རྣམ་མཁྱེན་གྱི་རྣམ་པ་དེ་ལ་ནི། དགེ་མི་
དགེ་ལས་འབྲས་བུ་བདེ་སྡུག་འབྱུང་བ་གནས་དང༌། དེ་ལས་ལྡོག་པ་གནས་མ་ཡིན་པ་
མཁྱེན་པའི་སྟོབས་དང༌། ལས་ཆ་ཕྲ་བ་དང་དེའི་འབྲས་བུ་མ་ལུས་པ་མངོན་སུམ་དུ་རྟོགས་
པ་ལས་ཀྱི་རྣམ་པར་སྨིན་པ་མཁྱེན་པ་དང་། ཆགས་སོགས་དང་མངོན་མཐོ་ངེས་ལེགས་
ཀྱི་ལམ་ལ་མོས་པའི་མོས་པ་སྣ་ཚོགས་མཁྱེན་པ་དང་། ཁམས་བཅོ་བརྒྱད་དང་དྲུག་དང་
གསུམ་སོགས་འཇིག་རྟེན་གྱི་ཁམས་དུ་མ་མཁྱེན་པ་དང༌། གསེར་ཕྲེང་དུ་མདོ་ལས་དེ་
གཉིས་གོ་བཟློག་ནས་འབྱུང་བ་བཞིན་ཉི་སྣང་སོགས་ལས་འབྱུང་ཞེས་པ་ཉི་སྣང་སྐབས་བརྒྱད་
པར་དང་པོ་གཉིས་ཀྱི་རྗེས་སུ་བསམ་གཏན་རྣམ་ཐར་དང་དབང་བོའི་རིམ་པ་དང་དེ་ནས་
མོས་པ་དང་ཁམས་མཁྱེན་པ་བྱས་པས་ཡིན་ནོ། །དད་སོགས་ཀྱི་དབང་བོ་རྣོ་འབྲིང་རྟུལ་
གསུམ་གྱི་དབང་བོ་མཆོག་དང་མཆོག་མ་ཡིན་པ་མཁྱེན་པ་དང༌། བདེ་འགྲོ་ངན་འགྲོ་
ཐེག་པ་གསུམ་སོགས་ཐམས་ཅད་དུ་འགྲོ་བའི་ལམ་མཁྱེན་པ་དང༌། སྙོམས་འཇུག་གི་
སྒྲིབ་པ་སོགས་ཀུན་ནས་ཉོན་མོངས་པ་དང༌། སྙོམས་འཇུག་སོགས་རྣམ་པར་བྱུང་བ་
མ་ལུས་པར་མཁྱེན་པ་དང་། རང་གཞན་གྱི་སྔོན་གྱི་གནས་ཚེ་རབས་སྔ་མ་ཐམས་ཅད་
རྗེས་སུ་དྲན་པ་དང༌། སེམས་ཅན་ཐམས་ཅད་ཀྱི་ད་ལྟར་དང་མ་འོངས་པར་འཇུག་པའི་
འཆི་འཕོ་དང༌། སྐྱེ་བ་མཁྱེན་པ་དང༌། ཉན་ཐོས་ནས་སངས་རྒྱས་ཀྱི་སྒྲིབ་པ་ཕྱོགས་
གཅིག་དང་མཐའ་དག་གི་ཟག་པ་ཟད་པ་དང་ཟད་བྱེད་ཀྱི་ལམ་མཁྱེན་པའི་སྟོབས་ཀྱི་རྣམ་
པ་བཅུ་དང༌། འདིའི་སྟོབས་ཀྱི་དོན་མི་མཐུན་ཕྱོགས་ཀྱིས་མི་རྫི་བ་དང༌། བྱེད་ལས་ནི།
མདོ་རྒྱན་ལྟར་དང་པོས་བདེ་འགྲོ་དང་ངན་འགྲོའི་ཐབས་ལ་བསླུ་བ་དང༌། གཉིས་པ་ས་ལྷ་
སོགས་སྐྱབས་མིན་པ་ལ་སྐྱབས་སུ་བསླུ་བ་དང༌། བདུན་པས་ཟག་བཅས་ཀྱིས་འདག་པར་

འགྲེལ་མཆན་སྐབས་བཞི་པ། 35 རྣམ་རྫོགས་སྦྱོར་བ
སྨྲ་བ་དང༌། གཞན་བདུན་གྱིས་ལས་དང་པོ་བ་ལ་ཐེག་ཆེན་གྱི་བསྔགས་པ་བསྒྲགས་པས་
ཐེག་ཆེན་གྱི་ངེས་པར་འབྱུང་བ་ལ་བསླུ་བའི་བདུད་རྣམས་བཅོམ་མོ། །
གཉིས་པ་མི་འཇིགས་པ་ནི། རང་དོན་གྱི་དབང་དུ་བྱས་པ། འཁོར་གྱི་དབུས་སུ་
ང་ནི་ཤེས་བྱ་མ་ལུས་པ་མངོན་སུམ་དུ་མཁྱེན་ནོ་སངས་རྒྱས་མོ་ཞེས་བདག་ཉིད་ཞལ་
གྱིས་འཆེས་པ་ལ་ཁྱོད་ཀྱིས་འདི་མ་མཁྱེན་ནོ་ཞེས་ཆོས་མཐུན་གྱི་རྒོལ་བ་མེད་པ་རྟོགས་པར་
མི་འཇིགས་པ་དང༌། གཞན་དོན་གྱི་དབང་དུ་བྱས་པ། འདོད་ཆགས་ལ་སོགས་པ་ཐར་
བ་དང་ཐམས་ཅད་མཁྱེན་པའི་བར་ཆད་བྱེད་པ་ཉིད་དུ་བརྗོད་པ་ལ་སྔར་ལྟར་མི་འཇིགས་
པ་བར་ཆད་ཀྱི་ཆོས་ལ་མི་འཇིགས་པ་དང༌། ཐམས་ཅད་ཤེས་པ་ཉིད་དང་ལམ་ཤེས་པ་
ཉིད་ལ་སོགས་པའི་ལམ་གྱིས་འཁོར་བ་དང་ཐེག་དམན་ལས་ངེས་པར་འབྱུང་བ་ཉིད་དུ་
རབ་ཏུ་བསྟན་པ་ལ་སྔར་ལྟར་མི་འཇིགས་པ་ངེས་འབྱུང་གི་ལམ་ལ་མི་འཇིགས་པ་དང་།
སངས་རྒྱས་བདག་ཉིད་ཀྱི་ཟག་པ་མ་ལུས་པ་ཟད་པ་ཉིད་དུ་ཞལ་གྱིས་བཞེས་པ་ལ་ཆོས་
མཐུན་གྱི་རྒོལ་བ་པོ་མེད་པས་རང་དོན་སྤངས་པར་མི་འཇིགས་པ་སྟེ་མི་འཇིགས་པའི་
རྣམ་པ་བཞི་དང༌། མི་འཇིགས་པའི་མདོས་དགེ་སྦྱོང་བྲམ་ཟེ་ནི་ཤེས་རབ་དང་། ལྷ་ནི་
ལྷའི་མིག་གི་དང༌། བདུད་ནི་སེམས་ཤེས་དང༌། ཚངས་པ་ནི་མཐུ་དང་རྫུ་འཕྲུལ་གྱིས་
རློམ་པ་ཆེ་བས་སྨོས་ལ། ཁྱུ་མཆོག་སོགས་སྐུ་དང༌། སེང་གེ་སྒྲ་སོགས་གསུང་དང་། ཚངས་
པའི་འཁོར་ལོ་སོགས་ཀྱིས་ཐུགས་ཀྱི་འཕྲིན་ལས་དག་པར་བསྟན་ལ། ཚངས་པས་འཁོར་
ལོ་ཞེས་པའི་ཚངས་པ་ཚངས་པ་དངོས་དང་སངས་རྒྱས་ལ་བྱས་ཚུལ་གཉིས་གསུངས་སོ།
གསུམ་པ་སོ་རིག་ནི། གསུང་རབ་བམ་ཀུན་བྱང་གི་ཆོས་རྣམས་ཀྱི་མིང་གི་རྣམ་གྲངས་རི་
བོང་ཅན་སོགས་དུ་མ་དང༌། ཆོས་རྣམས་ཀྱི་རང་སྤྱིའི་མཚན་ཉིད་དང་འགྲོ་དྲུག་དང་
ཡུལ་སོ་སོ་བ་རྣམས་ཀྱི་སྐད་དང༌། ཆོས་རྣམས་ཀྱི་རྫས་བཏགས་སོགས་ཀྱི་ངོ་བོ་དང་
རྣམ་པའི་རབ་ཏུ་དབྱེ་བས་ཡུལ་ལ་མཁྱེན་པ་ཆགས་ཐོགས་མེད་པའི་ཡེ་ཤེས་ནི་གོ་རིམ་

འགྲེལ་མཆན་སྐབས་བཞི་པ། 36 རྣམ་རྫོགས་སྦྱོར་བ།
བཞིན་དུ་ཆོས་སོ་རིག་དང༌། དོན་སོ་རིག་དང༌། ངེས་པའི་ཚིག་སོ་སོར་རིག་པ་དང༌།
སྤོབས་པ་སོ་སོ་ཡང་དག་པར་རིག་པའི་རྣམ་པ་བཞི་དང་།
བཞི་བ་མ་འདྲེས་པ་ལ། བཞི་ལས་དང་པོ་སྤྱོད་པ་མ་འདྲེས་པ་དྲུག་ནི། སངས་
རྒྱས་ལ། གླང་ཆེན་གཏུམ་པོ་དང་འགྲོགས་པ་སོགས་སྐུ་འཁྲུལ་བ་མི་མངའ་བ་ལུས་ཀྱི་ལས་
དག་པ་དང་། དབེན་པར་དོན་མེད་ཀྱི་སྒྲ་འབྱིན་པ་སོགས་གསུང་ཅ་ཅོ་མི་མངའ་བ་ངག་
དག་པ་དང༌། དུས་ལས་ཡོལ་བ་སོགས་དྲན་པ་ཉམས་པ་དང༌། སྟོང་ཉིད་ཀྱི་དོན་ལ་
ཐུགས་མཉམ་པར་མ་བཞག་པ་དང༌། འཁོར་འདས་གཉིས་བླང་དོར་དུ་བདེན་པའོ་སྙམ་
པའི་ཐ་དད་པ་ཉིད་ཀྱི་འདུ་ཤེས་དང༌། སེམས་ཅན་འདུལ་བའི་དུས་སོགས་ལ་སོ་སོར་
མ་བརྟགས་པར་དེའི་དོན་ཡལ་བར་དོར་བའི་བཏང་སྙོམས་མི་མངའ་བའི་རྣམ་པ་བཞི་
ནི་ཡིད་ཀྱི་ལས་དག་པ་སྟེ་དྲུག་དང༌། གཉིས་པ་རྟོགས་པ་མ་འདྲེས་པ་དྲུག་ནི། དུས་ཐམས་
ཅད་དུ་སེམས་ཅན་གྱི་དོན་མཛད་པའི་འདུན་པ་དང༌། གདུལ་བྱ་གར་ཡོད་དུ་གཤེགས་
པར་སྤྲོ་བའི་བརྩོན་འགྲུས་དང་། བསམ་མི་དགོས་པར་ཆོས་སྟོན་ནུས་པའི་དྲན་པ་དང་།
རྟག་ཏུ་ཆོས་ཐམས་ཅད་ཀྱི་སྟོང་ཉིད་ལ་མཉམ་པར་བཞག་པའི་ཏིང་ངེ་འཛིན་དང༌། སེམས་
ཅན་གྱི་བསམ་པ་བཞིན་ཆོས་སྟོན་པའི་མཁྱེན་པ་མི་ཟད་པའི་ཤེས་རབ་དང་། སྒྲིབ་གཉིས་
སྤང་བའི་རྣམ་པར་གྲོལ་བ་དྲུག་ལས་ཐོབ་པ་དང་མ་ཐོབ་པ་ལས་ཉམས་པ་མི་མངའ་བའི་
རྣམ་པ་དྲུག་དང༌། དང་པོ་རྟེན་དང་བཞི་དབང་པོ་དང་ཐ་མ་འབྲས་བུར་གསུངས་སོ།།
གསུམ་པ་འཕྲིན་ལས་མ་འདྲེས་པ་གསུམ་ནི། སྤྱོད་ལམ་བཞིས་གདུལ་བྱ་འདུལ་བ་སྐུ་དང༌།
འབྲས་བུ་དང་ལྡན་པའི་ཆོས་སྟོན་པ་གསུང་དང་། བྱམས་སྙིང་རྗེ་སོགས་ཐུགས་ཀྱི་འཕྲིན་
ལས་རྣམས་རྒྱུ་ཡེ་ཤེས་སྔོན་དུ་འགྲོ་ཞིང་བར་དུ་ཡེ་ཤེས་དང་ལྷན་གཅིག་རྒྱུ་བས་ཡེ་ཤེས་
ཀྱི་རྗེས་སུ་འབྲངས་བའི་རྣམ་པ་གསུམ་དང་། བཞི་བ་ཡེ་ཤེས་མ་འདྲེས་པ་གསུམ་ནི།
འདས་པ་དང༌། མ་འོངས་པ་དང༌། ད་ལྟར་བྱུང་བའི་ཤེས་བྱ་ཐམས་ཅད་ལ་དུས་རྟག་

འགྲེལ་མཆན་སྐབས་བཞི་པ། 37 རྣམ་རྫོགས་སྦྱོར་བ།
ཏུ་བཞེད་པ་ཙམ་གྱིས་མཁྱེན་པ་འཇུག་པས་མ་ཆགས་ཤིང་ཐམས་ཅད་མཁྱེན་པས་མ་ཐོགས་
པའི་ཡེ་ཤེས་ཀྱི་རྣམ་པ་གསུམ་སྟེ། དེ་ལྟར་སངས་རྒྱས་ཀྱི་ཆོས་ཉན་རང་བྱང་སེམས་
གསུམ་དང་རྗེས་མཐུན་པ་ཙམ་ཡང་མ་འདྲེས་པ་བཅོ་བརྒྱད་ཀྱི་རྣམ་པ་དག་དང་། གཉིས་
པ་དེ་དག་གི་ངོ་བོ་ནི། སངས་རྒྱས་རྣམས་འཇིག་རྟེན་དུ་བྱོན་པ་ནི་གདུལ་བྱ་རྣམས་དེ་ཁོ་
ན་ཉིད་ལ་འཛུད་པར་མཛད་དེ་སངས་རྒྱས་པའི་ཆེད་དུ་བྱ་བ་ཡིན་པས། ཐེག་པ་གཅིག་དང་
གསུམ་ཙམ་སྟོན་པ་སྣ་ཚོགས་ཡོད་ཀྱང་དེ་བཞིན་ཉིད་མི་སྟོན་པ་མེད་པས་སངས་རྒྱས་ཐམས་
ཅད་ཀྱིས་བཤད་པའི་དེ་བཞིན་ཉིད་ལ་རྟག་ཏུ་མཉམ་པར་བཞག་པའི་ཡེ་ཤེས་དང་། གསུམ་
པ་དེ་དག་གི་རྟེན་ནི། གདུལ་བྱའི་བསམ་པ་བཞིན་ཆོས་ཀྱི་འཁོར་ལོ་བསྐོར་བ་ལ་དབང་
བསྒྱུར་ཐོབ་པའི་ཡེ་ཤེས་ཆོས་ཐམས་ཅད་ལ་མངའ་སྒྱུར་བའི་རང་བྱུང་གི་ཡེ་ཤེས་འབྲས་
བུ་ཤེར་ཕྱིན་དང༌། གསེར་ཕྲེང་དུ་ཆོས་ཐམས་ཅད་ལ་མངའ་སྒྱུར་ཞེས་པའི་ཆོས་འདུས་
བྱས་མ་བྱས་དང༌། མངའ་སྒྱུར་ཚུལ་སྤང་བ་སྐྱེ་འགག་སོགས་དང་རང་བྱུང་ལ་ཆོས་དབྱངས་
དང༌། སྲིད་པ་ཐ་མའི་ཤེས་བྱ་ཐམས་ཅད་ཤེས་པའི་ཡེ་ཤེས་གཉིས་བྱས་ནས། སྔ་མ་དེ་
བཞིན་ཉིད་ཀྱི་ཤེས་རྣམ་དང་གཉིས་པ་རང་བྱུང་གི་ཡེ་ཤེས་བྱས་པ་སོགས། ཚིག་གསལ་
ལྟར་བུ་ཉས་བཀོད་པ་དེ་ཡིན་ལ། རེད་མདའ་བས་ཆོས་ཐམས་ཅད་ལ་མངའ་སྒྱུར་བའི་ཆོས་
ཀྱི་འཁོར་ལོ་བསྐོར་བ་ལ་བྱ་སྟེ། ནས། འདུས་མ་བྱས་སུ་ཞིག་གིས་བསྐྱེད་པ་དང་དགག་
པ་དང་སྤང་བྱར་ནུས་ཞེས་བཀག་པས། རྣམ་བཤད་རྟོགས་སྣང་སོགས་སུ་ཆོས་འཁོར་བསྐོར་
བར་བྱས་པའི་ཚིག་གསལ་གྱི་དེ་རང་ལུགས་སུ་མི་རུང་ངམ་དཔྱད། གསེར་ཕྲེང་ལས། དེ་
བཞིན་ཉིད་ལ་དམིགས་ཏེ་རྣམ་མཁྱེན་གྱི་ཡེ་ཤེས་ཐོབ་པ་ན་དངོས་པོ་རྣམས་ལ་དབང་
འང་སྒྱུར་
བའི་མཐུ་དང་ལྡན་པའི་སྒོ་ནས་རང་བྱུང་དུ་དང༌། ཤེས་བྱ་སྣ་ཚོགས་མ་འདྲེས་པར་མཁྱེན་
པའི་སྒོ་ནས་ཐ་མར་བཞག་སྟེ་ཁྱད་པར་འདི་ལས་མེད་དོ། །ཞེས་དོན་གཅིག་པར་གསུངས་
སོ༑ ༑བཞི་པ་དེ་གང་གི་ཆེད་དུ་ཡིན་པ་ནི་ཇི་ལྟ་ཇི་སྙེད་ཀྱི་ཆོས་ཐམས་ཅད་རྣམ་པ་ཐམས་

འགྱལ་མཚན་སྐབས་བཞི་པ། 38 རྣམ་རྫོགསསྦྱོར་བ།
ཅད་དུ་མངོན་པར་རྫོགས་པར་བྱང་ཆུབ་པ་སྟེ་རྟོགས་པའི་ཡེ་ཤེས་སངས་རྒྱས་ཉིད་ཀྱི་
རྣམ་པ་གསུམ་སྟེ། གསུམ་པ་དོན་བསྡུ་བ་ནི། སྟོབས་བཅུ། ནས། སངས་རྒྱས་ཀྱི་རྣམ་
པའི་བར་ཡོད་པ་དེ་ལྟར་ན་གང་ཏུ་གཏོགས་པའི་སྡེ་ཚན་སངས་རྒྱས་རྣམས་ཀྱི་རྒྱུང་ཁོ་ན་
ལ་ཡོད་པའི་རྣམ་པ་ཐམས་ཅད་མཁྱེན་པ་ཉིད་ཀྱི་ལམ་གྱི་རྟེན་ཅན་གྱི་རྣམ་པ་ནི་སུམ་
ཅུ་རྩ་དགུའོ། མདོ་ནི་བརྒྱད་སྟོང་པར། བཅོམ་ལྡན་འདས་མི་རྫི་བའི། ནས། དགུ་པའོ་
ནས་པའོ། །གསུམ་པ་རྣམ་པ་སྤྱིའི་དོན་བསྡུ་བ་ལ་གཉིས་ཀྱི་དང་པོ་སོ་སོའི་དོན་བསྡུ་བ་ནི།
དེ་ལ་ཐམས་ཅད་ཤེས་པ་ཉིད་ཀྱི་ཤེས་པའི་རྣམ་པ་ཉེར་བདུན་ནི། ཉན་ཐོས་དང་རང་
རྒྱལ་གྱི་རྒྱུད་ལ་ཡོད་པ་ནི། ཉོན་སྒྲིབ་ཆེད་དུ་གཉེར་ནས་སྤངས་པ་དང༌། བྱང་ཆུབ་སེམས་
དཔའི་རྒྱུད་ལ་ཡོད་པ་ནི། དེ་ལས་ལྡོག་པའི་བྱེ་བྲག་གིས་གོ་རིམ་བཞིན་དུ་རྣམ་གྲངས་
པའི་ཟག་པ་མེད་པ་དང༌། མ་སྤང་ཀྱང་ཉོན་མོངས་ཀྱི་ཉེས་པ་མི་བསྐྱེད་པ་རྣམ་གྲངས་
པའི་ཟག་པ་དང་བཅས་པ་དག་ཀྱང་ཡིན་ནོ། །ལམ་ཤེས་པ་ཉིད་ཀྱི་ཤེས་པའི་རྣམ་པ་
སོ་དྲུག་ནི། བྱང་ཆུབ་སེམས་དཔའ་རྣམས་ཀྱིས་ཉོན་མོངས་པ་སྤང་བྱའི་གཙོ་བོར་བྱས་
ནས་ཤིན་ཏུ་མ་སྤངས་པའི་ཕྱིར། རྣམ་གྲངས་པའི་ཟག་པ་དང་བཅས་པ་ཁོ་ན་ཡིན་
ནོ༑ ༑རྣམ་པ་ཐམས་ཅད་མཁྱེན་ཉིད་ཀྱི་ལམ་གྱི་ཤེས་པའི་རྣམ་པ་བརྒྱ་དང་བཅུ་ནི།
༼༢༽ ཡང་དག་པར་རྫོགས་པའི་སངས་རྒྱས་ཀྱིས་ཉོན་མོངས་པ་དང་ཤེས་བྱའི་སྒྲིབ་
པའི་བག་ཆགས་དང་བཅས་ཏེ་རྣམ་པ་ཐམས་ཅད་དུ་སྤངས་པས་ཆོས་ཐམས་ཅད་ལ་
མངའ་སྒྱུར་བའི་ཕྱིར། ༼༡༽ ཟག་པ་མེད་པ་ཁོ་ན་དག་ཡིན་ཏེ། ༼༣༽ གསེར་
ཕྲང་དུ་ཉན་མོངས་མཚན་ཉིད་པ་ཆེད་དུ་གཉེར་ནས་སྤོང་མི་སྤོང་གིས་མིན། ཞེས་པ་བུ་
ཉ་ལྟར་ཡིན་ཏེ། བུ་ཊིཀ་ལས། ཉོན་མོངས་ཕྲ་མོའི་ཟག་པ་དང་བཅས་པ་ཁོ་ན་ཡིན་ནོ།།
སྐྱོ་བ་ལེན་པའི་རྒྱུ་ཉོན་མོངས་ཆེད་དུ། ཞེས་པ་ལྟར། ཉས་ཀྱང་བཤད་པའི་ཕྱིར། དེ་
དག་གིས་ཚིག་གསལ་ལ་བརྟེན་ཀྱང་དེས་དོན་མིན་ཏེ། ཚིག་གསལ་ལས། མ་སྤངས་པའི་

འགྲེལ་མཚན་སྐབས་བཞི་པ། 39 རྣམ་རྫོགས་སྦྱོར་བ།
ཕྱིར་ཞེས་བྱ་བ་ནི་འོད་སྲུང་གྲོང་ཁྱེར་ཆེན་པོའི་ཕྱག་དར་དང༌། ནས། ཡན་ལག་གི་ནི་
རྒྱུའི་དོན་ནོ། །ཞེས་གཞན་དོན་སྒྲུབ་པའི་ཡན་ལག་གི་ཉོན་མོངས་མཚན་ཉིད་པར་གསུངས་
པའི་ཕྱིར། རྣམ་འགྲེལ་དུ། ལྔ་དང་བཅོ་ལྔ་ཞེས་བསྒྲགས་སོ། །ཞེས་སོགས་བཙུན་པའི་
ཡིན་ནམ་བོད་ཀྱིས་བཅུག་དཔྱད་དེ། དེ་ལྟར་ན། བཙུན་པས་མདོ་དང་ཉི་སྣང་མ་ངེས་
ཟེར་དགོས་པའི་ཕྱིར། གསེར་ཕྲེང་དུ། དོན་རྣམ་ཉེར་བདུན་རྟོགས་པའི་ཤེས་རྣམ་ནི་ཞེས་
པ༑ ཤེས་རྣམ་ཉེར་བདུན་གྱི་དོན་རྣམ་ལ་བྱ་ཡི། སྤྱིར་གྱི་དོན་རྣམ་ཉེར་བདུན་མིན་ནོ།།
གཉིས་པ་གྲངས་ཀྱི་དོན་བསྡུ་བ་ནི། རྣམ་པ་རྣམས་གཅིག་ཏུ་བསྡོམས་ན་རྣམ་པ་བརྒྱ་
བདུན་ཅུ་རྩ་གསུམ་ཡོད་དོ། །གཉིས་པ་བདེན་འཛིན་དངོས་སུ་འཇོམས་བྱེད་ཀྱི་སྦྱོར་
བ་ངོས་བཟུང་བ་ལ། དགེ་རྩ་གསོགས་པའི་རྟེན་དང༌། སྦྱོར་བ་དངོས་གཉིས།
སྦྱོར་བ་སྒོམ་པའི་རྟེན།
དང་པོ་ལ་གསུམ་གྱི་དང་པོ་མཚམས་སྦྱར་བ་ནི། ཉན་རང་གི་སྦྱོར་བ་ལས་ཁྱད་
པར་དུ་འཕགས་པའི་སྟོང་ཉིད་རྟོགས་པའི་སྦྱོར་བ་ཁྱད་པར་ཅན་དག་གིས་ཟིན་པའི་སྒོ་ནས་
རྣམ་པ་བརྒྱ་དོན་གསུམ་པོ་རྣམས་བསྒོམ་དགོས་ན། དེར་མ་ཟད་སྦྱོར་བ་དེ་དག་ཀྱང་
སྦྱོར་བ་བོ་བཤད་པ་མེད་པར་བརྗོད་པར་མི་ནུས་པས་ཕྱིར། དེས་ན་དང་པོར་མཉན་
པ་ལ་སོགས་པའི་སྣོད་སྦྱོར་བའོ་སྟེ་དེ་འཆད་དོ། །གསེར་ཕྲེང་ལས། མཁྱེན་གསུམ་དུ་
བསྟན་པའི་སྦྱོར་བ་རྣམས་ཐོས་བསམ་གྱི་ཡུལ་དུ་གྱུར་བའི་མཆོག་མ་ཡིན་ལ། འདིར་བསྟན་
པ་ནི་བསྒོམ་པས་བྱང་བར་བྱ་བས་སྦྱོར་བ་ཁྱད་པར་ཅན་ཞེས་པ། ཉས་ཚིག་གསལ་གྱི་བཤད་
པ་ཕྱི་མ་ལྟར་བྱས་པས་དེ་བཀོད་ཙམ་ལས་རང་ལུགས་སུ་མི་རུང་སྟེ། སྐབས་དང་པོ་གསུམ་
གྱི་སྦྱོར་བ་དང་བཞི་པའི་སྦྱོར་བ་ལ་མཆོག་དམན་མེད་པའི་ཕྱིར་རོ། །གཉིས་པ་རྩ་བ་ནི།
སངས་རྒྱས་ལ་དམིགས་ནས་གཙུག་ལག་ཁང་བྱེད་པ་སོགས་སངས་རྒྱས་རྣམས་ལ་ལྷག་

འགྲེལ་མཆན་སྐབས་བཞི་པ། 40 རྣམ་རྫོགས་སྦྱོར་བ།
པར་བྱས། །པ་དང༌། བསོད་སྙོམས་འབུལ་བ་སོགས་སངས་རྒྱས་དེ་ལ་དགེ་བའི་རྩ་བ་
ལ་བསྐྲུན། །པ་དང༌། ཐེག་ཆེན་གྱི་དགེ་བའི་བཤེས་ཀྱི་མགོན་དང་བཅས་པ། །དེས་
ཟིན་པ་སྟེ་ཁྱད་པར་གསུམ་དང་ལྡན་པ་ཡུམ་འདི་མཉན་པ་ཡི་སྣོད་ཡིན་ནོ། །མདོ་ནི།
དེ་ནས་ལྷའི་དབང་པོ་བརྒྱ་བྱིན། ནས། ཡོངས་སུ་བཟུང་བའོ། །ཞེས་པའོ། །སངས་རྒྱས་
མང་པོ་ལ་སྒོ་གསུམ་གྱིས་བསྙེན་བཀུར་ནས་བསྟེན་པ་དང་དོན་ཀུན་འདྲི་བ་དང་། །སྦྱིན་
དང་ཚུལ་ཁྲིམས་སོགས་ཕྱིན་དྲུག་ལ་སྤྱོད་པ་གསུམ་གྱིས། །ཡུམ་གྱི་མདོའི་ཚིག་བློ་ལ་
ལེན་དང་། དོན་མི་རྗེད་པར་འཛིན་པ་ལ་སོགས་པས་ཚུལ་བཞིན་ཡིད་ལ་བྱེད་པའི། །སྣོད་
དུ་དམ་པ་རྣམས་བཞེད་དོ། །འདི་གསུམ་གྱི་མདོ་ནི། རིམ་པ་བཞིན་གང་འཛིན་ཅིང་།
ནས། མང་པོ་ལ་བསྙེན་བཀུར་བྱས་པའོ། །ཞེས་པ་དང༌། རིགས་ཀྱི་བུ། ནས། ཡོངས་
སུ་ཞུས་སོ། །ཞེས་པ་དང༌། རིགས་ཀྱི་བུ། ནས། ཤེར་ཕྱིན་ལ་སྤྱོད་དོ་སྙམ་པ་དང་།
ཞེས་པ་དང༌། དེ་ནས་ཚེ་ལྡན། ནས། ངས་ཁྱོད་ལ་བཤད་པར་བྱའོ། །ཞེས་པ་འཕྲོས་པ་
ཡིན་ནམ་སྙམ་སྟེ། ཉི་སྣང་ལས། ཇི་སྐད་གསུངས་པའི་རྒྱུ་ལས་བཟློག་པ་མི་མོས་པ་དང་
སྤང་པར་བྱེད་པའི་རྒྱུ་ནི། ཞེས་སོགས་གསུངས་པས་ཕྱི་མས་སྣོད་དུ་མི་རུང་བའི་རྒྱུ་མཚན་
བསྟན་ནོ། །
གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། འདས་པ་དང་ད་ལྟར་བྱུང་
བའི་སངས་རྒྱས་རྣམས་ལ་གཙུག་ལག་ཁང་དང་བསོད་སྙོམས་འབུལ་བ་སོགས་སྤྱིར་དགེ་
བའི་རྩ་བ་དང་པོར་བསྐྲུན་ཅིང་། ཕྱིས་གོང་ནས་གོང་དུ་སྦྱངས་པ་དང་། འདིར་ཁྱད་
པར་དང་པོ་གཉིས་གཅིག་ཏུ་བྱས་ཤིང་། སྤྱིར་ཞེས་པས་བཞི་གར་སྦྱོར་བར་བསྟན་ནོ། །དེ་
བཞིན་གཤེགས་པ་རྣམས་ལ་ལུས་ཀྱིས་བསྐོར་བ། ལ་སོགས་པས་ངག་གིས་བསྟོད་པ་
དང་། ཡིད་ཀྱིས་ཐོས་བསམ་སྒོམ་པའི་བསྙེན་བཀུར་གྱིས་མཉེས་པར་བྱས་པ་དང་།
སྔོན་སངས་རྒྱས་རྣམས་ལ་ཐེ་ཚོམ་གྱི་དོན་གྱི་ངོ་བོ་ཞུས་ཤིང་རྒྱུ་མཚན་ཡོངས་སུ་འདྲི་

འགྲེལ་མཆན་སྐབས་བཞི་པ། 41 རྣམ་རྫོགས་སྦྱོར་བ།
བ་དང་། དེ་བའི་དྲུང་དུ་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་བཅུ་སྒྲུབ་པ་སྟེ་ཉམས་
སུ་ལེན་པ་དང་ལྡན་པ། དེ་ཐམས་ཅད་ལ་དགེ་བའི་བཤེས་གཉེན་དག་གིས་བྱིན་གྱིས་
བརླབས་པ་སྟེ་དང་པོའི་ཁྱད་པར་གསུམ་དང་། ཕྱི་མ་གསུམ་ལ་དེ་སྟེང་རང་རང་གི་ཁྱད་
པར་རེ་སྟེ་བཞི་དང་ལྡན་པ་རྣམས་ནི། གོ་རིམ་ཇི་ལྟ་བར་ཤེས་རྣམ་བརྒྱ་དོན་གསུམ་གྱིས་
བསྡུས་པའི་རྣམ་པའི་མཚན་ཉིད་ཅན་གྱི་ཡུམ་འདིའི་གཞུང་ཉན་པ་དང༌། ཚིག་འཛིན་
པ་དང༌། དོན་མི་བརྗེད་པར་སེམས་པ་དང་། མཚན་ཉིད་ཚུལ་བཞིན་ཡིད་ལ་བྱེད་
ཅིང་སྒོམ་པའི་སྣོད་ཉིད་ཡིན་པར་སངས་རྒྱས་ལ་སོགས་པས་བྱང་སེམས་རྣམས་བཞེད་
དོ༑ ༈མདོ་ནི། བརྒྱད་སྟོང་བར། དེ་ནས་ལྷ་རྣམས་ཀྱི་དབང་པོ། ནས། ཡོངས་སུ་ཟིན་
པར་གྱུར་བ་ཡིན་ན། ཞེས་དང་། གང་དག་ཤེར་ཕྱིན་ནས། བསྙེན་བཀུར་བྱས་པར་འགྱུར་
རོ༑ ༑ཞེས་པ་དང༌། གང་དག་ད་ལྟར། ནས། དྲིས་པར་བྱས་པ་ཡིན་ནོ། །ཞེས་པ་དང་།
གང་དག་ཤེར་ཕྱིན། ནས། རིག་པར་བྱའོ་སྙམ་མོ། །ཞེས་པ་བཞི་སོ་སོར་སྦྱར་ལ། དེ་
ནས་ཚེ་ལྡན་ཤཱ་བུ། ནས། ཕྱེ་བ་ཡིན་ནོ། །ཞེས་པས་ཡུམ་ཉན་བསམ་སྒོམ་གསུམ་གྱི་རྒྱུ་
དང་བཟློག་ཕྱོགས་རྒྱུ་མཚན་བཅས་བསྟན་ལ། ཐ་མ་གསུམ་གྱིས་ཉན་བསམ་སྒོམ་པའི་དོན་
བསྡུས་སོ། །དེས་ན་ཉན་འཛིན་གྱི་སྣོད་གཉིས་ཐོས་པ་དང༌། ཕྱི་མ་གཉིས་བསམ་སྒོམ་
གྱི་སྣོད་དུ་སྦྱར་རོ། །འགྲེལ་བར་བཞི་ག་ལ་ཁྱད་པར་ཐོག་མཐའ་གཉིས་དང་རང་རང་གི་
ཁྱད་པར་དེ་གསུམ་ལྡན་དུ་བསྟན་ནོ། །
སྦྱོར་བའི་ངོ་བོ་དང་རབ་དབྱེ།
གཉིས་པ་སྦྱོར་བ་ལ་གསུམ་གྱིས་དང་པོ་མཚམས་སྦྱར་བ་ནི། དེ་ལྟར་སྦྱོར་བ་སྒོམ་
པ་པོ་བསྟན་ནས་དེའི་འོག་ཏུ་སྦྱོར་བའི་ངོ་བོ་དང་དབྱེ་བ་ནི། གཉིས་པ་རྩ་བ་ལ་ལྔ་ལས།
དང་པོ་སྦྱོར་བའི་ངོ་བོའི་དབྱེ་བ་ནི། གཟུགས་ལ་སོགས་པས་མ་འདྲེས་པའི་བར་ལ་བདེན་

འགྲེལ་མཆན་སྐབས་བཞི་པ། 42 རྣམ་རྫོགས་སྦྱོར་བ།
པར་ཞེན་ནས་མི་གནས་ཕྱིར། གནས་པ་བཀག་པའི་སྦྱོར་བ་སྟེ། མདོ་ནི། ཀཽ་ཤི་ཀ་འདི་
བྱང་ཆེན་ཤེར་ཕྱིན་ལ་སྤྱོད་ཚེ་གཟུགས་ལ་མི་གནས། ནས། རྣམ་མཁྱེན་ཉིད་མི་དམིགས་
སོ༑ ༑ཞེས་པའོ། །གནས་པ་བཀག་པའི་སྦྱོར་བ་དེ་ལ་བདེན་པར་ཞེན་ནས་སྦྱོར་བ་བཀག་
པའི་ཕྱིར། སྦྱོར་བ་བཀག་པའི་སྦྱོར་བ་དང་། མདོ་ནི། རབ་འབྱོར་གཞན་ཡང་བྱང་
ཆེན་ཤེར་ཕྱིན་ལ་སྤྱོད་ཚེ་གཟུགས་ལ་མི་སྦྱོར། ནས། རྣམ་མཁྱེན་ཉིད་དབུས་སུ་མི་དམིགས་
སོ༑ ༑ཞེས་པའོ། །གཞིའི་ཆོས་དེ་ཡི་དེ་བཞིན་ཉིད་ཟབ་པར་རྟོགས་པའི་ཕྱིར། །གཞི་
ཤེས་ཀྱི་ཟབ་པའི་སྦྱོར་བ་དང་། མདོ་ནི། དེ་ནས་ཚེ་ལྡན་ཤཱ་བུ། ནས། ཤེར་ཕྱིན་ཟབ་པོ།།
ཞེས་པའོ། །ལམ་གྱིས་བསྡུས་པའི་ཆོས་དེ་རྣམས་ཀྱི་ཆོས་ཉིད་གཏིང་དཔག་དཀའ་བར་
རྟོགས་པའི་ཕྱིར། །ལམ་ཤེས་ཉིད་ཀྱི་གཏིང་དཔག་དཀའ་བའི་སྦྱོར་བ་དང༌། མདོ་ནི།
གསོལ་བ་བཅོམ་ལྡན་འདས། ནས། གཏིང་དཔག་དཀའ་བའོ། །ཞེས་པའོ། །རྣམ་པས་
བསྡུས་པའི་ཆོས་དེ་དག་གི་ཆོས་ཉིད་ཚད་ནི་མེད་པར་རྟོགས་པའི་ཕྱིར་ན། རྣམ་མཁྱེན་
གྱི་ཚད་མེད་པའི་སྦྱོར་བ་དང་། །མདོ་ནི། གསོལ་བ་བཅོམ་ལྡན་འདས། ནས། ཤེར་
ཕྱིན་ཚད་མེད། ཅེས་པའོ། །འདི་ལྔ་ལ་རང་བཞིན་གྱི་སྦྱོར་བ་ཞེས་པ་རེད་མདའ་བས།
སྦྱོར་བ་ལྔ་བོ་འདི་ཉིད་ལས་དང་པོ་བའི་ས་ནས་རྒྱུན་མཐའི་བར་གྱི་སྦྱོར་བ་ཀུན་ལ་རྗེས་སུ་
འགྲོ་བས་རང་བཞིན་གྱི་སྦྱོར་བ་ཞེས་བྱའོ། །ཞེས་པ་ལྟར་རོ། །དང་པོ་ལྔ་ཕྱིར་སྒྲ་སྦྱར་
བས་དོན་དངོས་སུ་བསྟན་ནས་མིང་ཤུགས་ལ་བསྟན་ལ། དྲུག་པ་བཅུ་གསུམ་པ་བཅུ་བཞི་
བ་གསུམ་གྱི་ཕྱིར་སྒྲས་མིང་དངོས་སུ་བསྟན་ནས་དོན་ཤུགས་ལ་འཕངས་པ་བཞིན་དུ། ལྷག་
མ་བཅུ་གཉིས་ཀྱིས་ཀྱང་དོན་བཅུ་གཉིས་ཤུགས་ལ་འཕངས་སོ།།སྐྱེ་མེད་གསུམ་ལ་མི་སྐྲག་
པ་སྐྱེ་དཀའ་སླས། མདོ་ལས། གསོལ་བ། བཅོམ་ལྡན་འདས། ནས། རྣམ་མཁྱེན་ཉིད་
མ་ཡིན་ནོ། །ཞེས་པས་ཟབ་པའི་རྣམ་གྲངས་གཞན་ཆུང་ངུ་དང་། ཤཱ་བུ་བྱང་ཆེན། ནས།
གཏིང་དཔག་དཀའ་བ་ནི་རྣམ་མཁྱེན་ཉིད་མ་ཡིན་ནོ། །ཞེས་པ་གཏིང་དཔག་དཀའ་བའི་

འགྲེལ་མཆན་སྐབས་བཞི་པ། 43 རྣམ་རྫོགས་སྦྱོར་བ།
རྣམ་གྲངས་གཞན་འབྲིང་དང་། ཤཱ་བུ་གཞན་ཡང༌། ནས། ཚད་མེད་པ་གང་ཡིན་པ་དེ
ནི་རྣམ་མཁྱེན་མ་ཡིན་ནོ། །ཞེས་པ་ཚད་མེད་པའི་རྣམ་གྲངས་གཞན་ཆེན་པོ་ཡིན་ནོ། །ཞེས་
ཉི་སྣང་དང་ལེ་བརྒྱད་མར་ཟབ་དཀའ་ཚད་མེད་གསུམ་ལ་མདོ་ལན་གཉིས་སྦྱར་རོ། །ཉི་
སྣང་ལས། ཡང་ཟབ་མོར་མངོན་པར་བྱང་ཆུབ་པ་དང༌། ཐུན་མོང་མ་ཡིན་པར་བྱང་
ཆུབ་པ་དང༌། བླ་ན་མེད་པར་མངོན་པར་བྱང་ཆུབ་པའི་དབང་དུ་མཛད་ནས། ཞེས་པ་
ལྟར་རྒྱན་སྣང་དུ་ཡང་གསུངས། མཁྱེན་གསུམ་གྱི་ཆོས་ཉིད་ཁོང་དུ་ཆུབ་པས་བྱང་ཆུབ་
ཟེར་རོ། །ཤནྟི་པས་སྦྱོར་བ་ཉེར་གསུམ་བྱས་པ་ཟབ་དཀའ་ཚད་མེད་ཀྱི་མདོ་སྔ་ཕྱི་གཉིས་
ཀྱི་དོན་དུ་བཞེད་དོ། །ལོ་ཆེན་གྱིས་རྣམ་པར་ཐར་བའི་སྒོ་སྟོང་བ་ཉིད་མི་གནས་པའི་སྦྱོར
བ་དང་། མཚན་མེད་སྦྱོར་བ་བཀག་པའི་སྦྱོར་བ་དང་། སྨོན་མེད་ལ་གཞི་ཤེས་མྱང་འདས་
ཀྱི་མཐའ་ལ་གནས་པ་དང༌། ལམ་ཤེས་རྟོགས་པ་དང་བཅས་པ་དང༌། རྣམ་མཁྱེན་མཐའ་
དག་དམིགས་པ་ལ་སྨོན་པའི་ཡུལ་དུ་བདེན་ཞེན་བཀག་པའི་སྦྱོར་བ་ཆུང་འབྲིང་ཆེ་གསུམ་
སྟེ༑ དེ་ལྔར་རྣམ་པ་བརྒྱ་དོན་གསུམ་དུ་བསྡུས་པ་བསྡུས་སྒོམ་གྱི་དོན་དུ་གསུངས་ཏེ། དེའི་
ཊིཀ་ཆུང་ལས། རྣམ་པར་ཐར་བའི་སྒོ་གསུམ་གྱི་དེ་ཡང་ཀུན་མཁྱེན་གསུམ་གྱི་རྣམ་པ་བརྒྱ་
བདུན་ཅུ་རྩ་གསུམ་པོ་ཉིད་བསྡུས་པ་སྟེ། དཔེར་ན་བདེན་པའི་རྣམ་པ་བཅུ་དྲུག་པོ་རྣམ་པར་
ཐར་བའི་སྒོ་གསུམ་དུ་འདུ་བ་བཞིན་ནོ། །ཞེས་གསུངས་པའི་ཕྱིར།
གཉིས་པ་སྦྱོར་བ་བོའི་རྟེན་གྱིས་བརྒྱད་ལས། ཆོད་ཉིད་ལ་སྐྲག་པ་ཤས་ཆེ་བ་ཡོད་
པའི་ཚེགས་ཆེན་པོས་དུས་ཡུན་རིང་བོ་ནས་བྱང་ཆུབ་རྟོགས་པའི་ཕྱིར། །ཚེགས་ཆེན་
ཡུན་རིང་རྟོགས་པའི་སྦྱོར་བ་དང་། མདོ་ནི། ཤཱ་བུས་གསོལ་བ། ཀྱེ་མ་བཅོམ་ལྡན་འདས།
ནས། དེ་ལྟ་བུའི་གནས་ཡོད་དོ། །ཞེས་པའོ། །སྐྲག་པ་ཤེས་ཆེར་མི་འབྱུང་བ་ལ་རང་
དོན་དང་ལྡན་པ་དྲུག་ནི། དེ་བཞིན་གཤེགས་པ་གསུམ་ལས་མི་འདའ་བར་ལུང་བསྟན་པ་
ཐོབ་པ་སོགས་ལུང་བསྟན་ཐོབ་པའི་སྦྱོར་བ་ལ། མདོ་ནི། བརྒྱ་བྱིན་གྱིས་སྨྲས་པ་བཙུན་

འགྲེལ་མཆན་སྐབས་བཞི་པ། 44 རྣམ་རྫོགས་སྦྱོར་བ།
པ་ཤཱ་བུ་བྱང་ཆེན། ནས། བྱང་ཆུབ་ཏུ་ཉེ་བར་གྱུར་བར་རིག་པར་བགྱིའོ། །ཞེས་པའོ།།
དགེ་རྩ་སྨིན་པས་རྫོགས་བྱང་ལས་ཕྱིར་མི་ལྡོག་པས་ཕྱིར་མི་ལྡོག་པ་ཉིད་ཀྱི་སྦྱོར་བ་དང་།།
མདོ་ནི། བཅོམ་ལྡན་འདས་གང་ཤེར་ཕྱིན་ཟབ་མོ། །ནས། རིག་པར་བགྱི་བ་དག་གོ །ཞེས་
པའོ། །ཉན་རང་སོགས་ཀྱི་བར་ཆད་ལས་ངེས་པར་འབྱུང་བས་ངེས་པར་འབྱུང་བའི་སྦྱོར་
བ་དང༌། མདོ་ནི། བཅོམ་ལྡན་འདས་འདི་ལྟ་སྟེ་དཔེར་ན། ནས། དེ་བཞིན་ཏེ། ཞེས་
པའོ། །ཆོས་ཉིད་རྒྱ་མཚོར་མྱུར་དུ་འཇུག་པར་མཐོང་ནས་བར་ཆད་མེད་པ་དང་བཅས་
པའི་སྦྱོར་བ་དང༌། །མདོ་ནི། ཤཱ་བུ་ཁྱོད་ཀྱིས་ད་དུང་ཡང༌། ནས། ཞེས་བགྱི་བར་རིག་
པར་བགྱིའོ། །ཞེས་པའོ། །མཐོང་སྤང་གི་རྟོག་པ་རགས་པ་འགག་པས་མཐོང་ལམ་བྱང་
ཆུབ་ཉེ་བས་བྱང་ཆུབ་ཉེ་བའི་སྦྱོར་བ་དང་མདོ་ནི། བཅོམ་ལྡན་འདས་འདི་ལྟ་སྟེ་དཔེར་
ན༑ ནས། ཉམས་བདེ་བར་འགྱུར་རོ། །ཞེས་པའོ། །འབྲས་བུ་མྱུར་བར་འཚང་རྒྱ་བས་
བྱང་ཆུབ་མྱུར་བའི་སྦྱོར་བ་དང༌། །མདོ་ནི། བཅོམ་ལྡན་འདས་འདི་ལྟ་སྟེ་དཔེར་ན། ནས།
སངས་རྒྱས་ཀྱི་མཐུས་སྐྱེས་སོ། །ཞེས་པའོ། །གཞན་དོན་དང་ལྡན་པ་ནི། སྙིང་རྗེས་གཞན་
དོན་དུ་ཆོས་སྟོན་པའི་གཞན་དོན་གྱི་སྦྱོར་བ་དང༌། མདོ་ནི། དེ་ནས་ཚེ་ལྡན་རབ་འབྱོར།
ནས། ཡང་དག་པར་བསྐུལ་ལོ། །ཞེས་པའོ། །གསུམ་པ་སྦྱོར་བ་རྫོགས་པའི་ཐབས་ཀྱི་
བཞི་ནི། སྐྱོན་ཡོན་དོན་དམ་པར་འཕེལ་མེད་འགྲིབ་མེད་དུ་རྟོགས་པའི་ཕྱིར། །འཕེལ་
འགྲིབ་མེད་པའི་སྦྱོར་བའོ། །མདོ་ནི། དེ་སྐད་ཅེས་བཀའ་སྩལ་བ་དང་། ནས། ཡོངས་སུ་
རྫོགས་པར་འགྱུར་རོ། །ཞེས་པའོ། །དཀར་ནག་གི་ཆོས་དང་ཆོས་མིན་སོགས་དོན་དམ་
པར་མི་མཐོང༌། །བས་ཆོས་དང་ཆོས་མིན་སོགས་མི་མཐོང་བའི་སྦྱོར་བའོ། །མདོ་ནི།
རབ་འབྱོར་གཞན་ཡང་བྱང་ཆེན། ནས། སྲོག་མེད་པའི་ཕྱིར་རོ། །ཞེས་པའོ། །གཟུགས་
སོགས་བསམ་མི་ཁྱབ་པའི་རྣམ་པར་བདེན་པར་མི་མཐོང༌། །བས་བསམ་མི་ཁྱབ་པའི་
སྦྱོར་བའོ། །མདོ་ནི། གསོལ་བ་བཅོམ་ལྡན་འདས་བསམ་གྱིས་མི་ཁྱབ། ནས། རྫོགས་

འགྲེལ་མཆན་སྐབས་བཞི་པ། 45 རྣམ་རྫོགས་སྦྱོར་བ།
པར་བྱེད་པའོ། །ཞེས་པའོ། །མཚན་གཞི་གཟུགས་སོགས་དང་། གཟུགས་རུང་སོགས་
དེ་ཡི་མཚན་མ་དང་། །དེ་ཡི་མཚོན་བྱའི་ངོ་བོར་བདེན་པར་རྣམ་པར་མི་རྟོག །པས་
རྣམ་པར་མི་རྟོག་པའི་སྦྱོར་བའོ། །མདོ་ནི། གསོལ་བ། བཅོམ་ལྡན་འདས་ཤེར་ཕྱིན།
ནས། རྣམ་མཁྱེན་གྱི་བར་ཟབ་པའི་ཕྱིར་ཤེར་ཕྱིན་ཟབ་པོ། །ཞེས་པའོ། །བཞི་བ་འབྲས་
བུས་གཉིས་ནི། རྒྱུན་ཞུགས་སོགས་འབྲས་བུ་བཞི། རང་བྱང་ཆུབ། བླ་མེད་བྱང་ཆུབ་
སྟེ་འབྲས་བུ་རིན་ཆེན་དྲུག་སྦྱིན་པར་བྱེད་པས་འབྲས་བུ་རིན་ཆེན་སྦྱིན་པའི་སྦྱོར་བ་དང་།།
མདོ་ནི། གསོལ་བ་བཅོམ་ལྡན་འདས། ནས། རྣམ་མཁྱེན་གྱི་བར་དུ་སྒྲུབ་པའོ། །ཞེས་
པའོ། །ཉེས་པ་ཕྲ་མོ་དེ་ནི་རྣམ་པར་དག་པར་བྱེད་པས་རྣམ་དག་སྦྱོར་བའོ། །མདོ་ནི།
གསོལ་བ། བཅོམ་ལྡན་འདས། ནས། དག་པའི་ཕུང་བོའོ། །ཞེས་པའོ། །ལྔ་བ་དུས་ཀྱི་ནི།
དུས་ཀྱིས་མཚམས་དང་བཅས། །ནས་སྒོམ་པས་ས་མཚམས་ཀྱི་སྦྱོར་བའོ། །མདོ་ནི།
བཅོམ་ལྡན་འདས་ཤེར་ཕྱིན་ཟབ་མོ། ནས། བར་ཆད་བྱ་བར་མི་ནུས་སོ། །ཞེས་པའོ།།
གསུམ་པ་འགྲེལ་བ་ལ་སྦྱོར་བ་སྐྱེ་ཚུལ་དང༌། སྐྱེ་བའི་སྦྱོར་བ་གཉིས། དང་པོ་ལ་ལྔ་ནི།
སྟོང་ཉིད་རྟོགས་པའི་བྱང་སེམས་སྦྱོར་ལམ་ལྟ་བུ་ཆོས་ཅན། ཞེས་བྱ་བ་གསུངས་ཏེ། ༼ང༽
གཟུགས་ལ་སོགས་པ་ལ་དོན་དམ་པར་གྲུབ་པའི་ངོ་བོ་ཉིད་མེད་པ་ཉིད་ཀྱིས་སོ། །༼ཁ༽
ཡུལ་རྣམས་དོན་དམ་པར་མི་གནས་པར་རྟོགས་པའི་སྦྱོར་བ་ཡིན་པའི་ཕྱིར་དང་། ཡུལ་
དེ་དག་ལ་བདེན་པར་མི་སྦྱོར་བ་ཉིད་ལ་བདེན་ཞེན་བཀག་པའི་སྦྱོར་བ་ཡིན་པའི་ཕྱིར་དང་།
དེ་གཉིས་ཀྱི་རྟགས་སྒྲུབ་ནི། ༼ཆ༽ གཟུགས་ལ་སོགས་པ་དེ་དག་ཉིད་དེ་བཞིན་ཉིད་
སྤྲོས་བྲལ་ཀྱི་ངོ་བོ་ཉིད་ཡིན་པ་ཉིད་ཀྱིས་སོ། །༼ཅ༽ གཞིའི་ཆོས་ཉིད་ཐབ་པ་དང་།
ལམ་གྱི་ཆོས་ཉིད་གཏིང་དཔག་དཀའ་བ་དང་། རྣམ་པའི་ཆོས་ཉིད་ཚད་མེད་པ་ཞེས་
བྱ་བ་དེ་ལྟར་རྟོགས་པའི་སྦྱོར་བ་ཡིན་པའི་ཕྱིར། དེ་གསུམ་གྱི་རྟགས་སྒྲུབ་ནི། ༼ག༽
དེ་རྣམས་ཀྱི་གྲངས་བཞིན་དུ་༼ ཀ༽ཡུལ་གཟུགས་ལ་སོགས་པ་ལ་དོན་དམ་པར་མི་གནས་

འགྲེལ་མཆན་སྐབས་བཞི་པ། 46 རྣམ་རྫོགས་སྦྱོར་བ།
པའི་སྦྱོར་བ་དང་། ཡུལ་ཅན་བདེན་ཞེན་བཀག་པ་མི་སྦྱོར་བ་དང༌། ཟབ་པ་དང་། གཏིང་
དཔག་དཀའ་བ་དང༌། ཚད་མེད་པའི་སྦྱོར་བ་སྟེ་ལྔ་དང༌། ཞེས་མིང་དེ་ལྟར་བཏགས་
པའི་རྒྱུ་མཚན་ཡོད་དེ། ༼ཇ༽ གསེར་ཕྲེང་ལས། འགྲེལ་ཆེན་གཉིས་སུ་གནས་པ་མི་
དམིགས་པ་དང་། རང་བཞིན་གྱིས་རྙོག་པ་མེད་པ་དང༌། མཐའ་དམིགས་སུ་མེད་པའི་
དོན་གྱིས། ཞེས་ཟབ་སོགས་གསུམ་གྱི་རྒྱུ་མཚན་དུ་སྦྱར་བའི་དགོངས་པ་ནི། གཞི་ཐ་སྙད་
དུ་རྟེན་ཡིན་ཀྱང་དོན་དམ་པར་གནས་བྱར་མེད་པ་དང༌། ལམ་དྲི་མ་དང་བཅས་ཀྱང་རང་
བཞིན་གྱིས་དག་པ་དང༌། དེ་གཉིས་ཀྱི་རྣམ་པ་ཙམ་ཆད་པ་མེད་པའི་རྒྱ་མཚན་གྱིས་ཡིན་
ནོ༑ ༑ཞེས་པ་སྣང་བ་གཉིས་སུ་གསུངས་སོ། །སྦྱོར་བ་དང་པོ་གཉིས་ཀྱིས་ཡུལ་ཡུལ་ཅན་
ལ་བདེན་ཞེན་བཀག་སྟེ། སྐྱེ་མེད་གསུམ་བསྒོམ་ན་ཟབ་པ་སོགས་གསུམ་རྟོགས་པའི་སྦྱོར་
བ་སྐྱེ་ཚུལ་གྱི་དབང་དུ་བྱས་པར་རྒྱན་སྣང་ལས། གང་གི་ཚེ་གཟུགས་སོགས་ཞེས་སོགས་
ཀྱི་དོན། མདོ་ནི། བརྒྱད་སྟོང་བར། དེ་ནས་བཅོམ་ལྡན་འདས་ཤཱ་བུས་མཐུས་སྐྱེས་པ་
ཡིན་ནོ། །ཞེས་པ། བརྒྱ་བྱིན་གྱིས་དྲི་བ་སངས་རྒྱས་ཀྱི་མཐུ་ཡིན་ཚུལ་འདི་ལྔའི་མདོ་རིམ་
བཞིན། ཀཽ་ཤི་ཀ་བྱང་ཆེན། ནས། བྱེད་པ་ཡིན་ནོ། །ཞེས་པ་དང༌། ཀཽ་ཤི་ཀ་གཟུགས་སོ།།
ནས། བྱེད་པར་འགྱུར་རོ། །ཞེས་པ་དང༌། དེ་ནས་བཅོམ་ལྡན་འདས་ལ། ནས། ཟབ་
པའོ། །ཞེས་པ་དང་། བཅོམ་ལྡན་འདས། ནས། གཏིང་དཔག་དཀའ་འོ། །ཞེས་པ་དང༌།
བཅོམ་ལྡན་འདས། ནས། ཚད་མ་མཆིས་པའོ། །ཞེས་པ་ལྔ་དང་། བཅོམ་ལྡན་གྱིས།
ནས། མི་གནས་པ་ཡིན་ནོ། །ཞེས་པས་སྦྱོར་བ་དང་པོ་གཉིས་སྐྱེས་ཚེ་ཟབ་པའི་སྦྱོར་བ་
སྐྱེ་ཚུལ་དངོས་སུ་བསྟན་ནས་ཕྱི་མ་གཉིས་སྐྱེ་ཚུལ་ཤུགས་ལ་བསྟན་ཏོ། །འདི་ནི་རྒྱན་སྣང་
ལྟར་བཀོད་ལ། བཀའ་ཆེན་གྱི་མཆན་ལ་མི་མཐུན་པ་མང་དུ་ཡོད་པ་དཔྱད། གཉིས་པ་
ཐབས་དེས་སྐྱེས་པའི་སྦྱོར་བ་བཅོ་ལྔ་ནི། སྔ་མ་བཅོ་ལྔ་རྟགས་དང་ཕྱི་མ་བཅོ་ལྔ་ཆོས་སུ་
བྱས་ཚུལ་གྱི་རྟགས་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་དཀའ་ཚད་མེད་གསུམ་ལ་

འགྲེལ་མཆན་སྐབས་བཞི་པ། 47 རྣམ་རྫོགས་སྦྱོར་བ།
དངངས་བ་དང་སྐྲག་པ་མངོན་གྱུར་སྐྱེ་སྲིད་པའི་སྒྲུབ་པ་དང་ལྡན་པའི་སྦྱོར་བ་ཡིན་པའི་ཕྱིར།
སྒྲུབ་པ་དང་ལྡན་པའི་སྦྱོར་བ་ཡིན་པའི་ཕྱིར། ཞེས་པ་ཐམས་ཅད་ལ་སྦྱར་རོ། །ཡུམ་དེ་
དག་ལ་མི་སྐྲག་པ་དང༌། ཡུམ་ལ་ཐོས་སོགས་ཀྱིས་ཡང་དག་པར་འཛིན་པ་དང་། དམན་
པའི་ཡིད་བྱེད་སོགས་བར་ཆད་ཀྱི་ཆོས་སྤོང་བ་དང༌། རྟག་ཏུ་ཟབ་མོའི་ཆོས་སྒོམ་པ་
དང་། ཟག་པ་མེད་པའི་ཆོས་གསར་ཐོབ་གྱི་རྟེན་ཉིད་དང༌། འབྲས་བུ་ཆོས་ཀྱི་སྐུ་
སོགས་སྐུ་གསུམ་མངོན་པར་འགྲུབ་པ་དང༌། ཆོས་ཀྱི་འཁོར་ལོ་རབ་ཏུ་སྐོར་བའི་ནུས་
པ་ཐོབ་པ་དང་། སྐྱོན་ཡོན་ཐ་སྙད་དུ་འཕེལ་བ་དང་འགྲིབ་པ་མཐོང་ཡང་དོན་དམ་པར་
མི་མཐོང་བ་དང༌། དོན་དམ་པར་ཆོས་གང་ཡང་འདོད་པའི་ཁམས་སོགས་སུ་དོན་དམ་
པར་མི་དམིགས་པ་དང་། གཟུགས་ལ་སོགས་པའི་རང་བཞིན་ལ་བསམ་གྱིས་མི་ཁྱབ་
པའི་རྣམ་པར་བདེན་པར་རློམ་པ་མེད་པ་དང༌། འབྲས་བུ་གཟུགས་ནས་རྣམ་མཁྱེན་བར་
དང་དེའི་མཚན་མ་རྒྱུ་དང་དེའི་ངོ་བོ་ཉིད་གསུམ་ལ་དོན་དམ་དུ་རྣམ་པར་མི་རྟོག་པ་
དང༌། འབྲས་བུ་དང་པོ་རྒྱུན་ཞུགས་སོགས་དྲུག་གདུལ་བྱའི་རྒྱུད་ལ་མཐོང་བ་སྟེ་ཐོབ་
པར་བྱེད་པ་དང༌། གཟུགས་སོགས་ཀྱི་རང་བཞིན་རྣམ་པར་དག་པར་བསྒོམ་པ་དང་།
ལོ་སྐོར་དུ་ས་མཚམས་སུ་བཅད་ནས་མངོན་པར་བརྩོན་པ་མི་འདོར་བ་ཞེས་བྱ་བ་ལ་
སོགས་པའི་སྒྲུབ་པ་དང་ལྡན་པ་རྣམས་ཀྱི་གོ་རིམས་བཞིན་དུ་བྱང་སེམས་དབང་རྟུལ་
གྱི་ཚོགས་ལམ་ཆུང་ངུ་ཆོས་ཅན། ཚེགས་ཆེན་པོས་ཡུན་རིང་བོ་ཞིག་ནས་མངོན་པར་
རྫོགས་པར་འཚང་རྒྱ་བའི་སྦྱོར་བ་ཡིན་ཏེ། སྦྱོར་བ་ཡིན་ཏེ་ཞེས་པ་ཐམས་ཅད་ཀྱིས་མཐར་
སྦྱོར་རོ། །དང༌། མདོ་ནི། དེ་སྐད་ཅེས་བཀའ་སྩལ་བ། ནས། ཅེས་སྨྲས་སོ། །ཞེས་པའོ།།
དབང་རྣོན་ཚོགས་ལམ་དང་དབང་རྟུལ་གྱི་དྲོད་ཆོས་ཅན། ལུང་བསྟན་པ་འཐོབ་པ་དང་།
མདོ་ནི། འཕགས་ཤཱ་བུ། ནས། བཤད་པར་འགྱུར་རོ། །ཞེས་པའོ། །རྩེ་མོ་ཆོས་ཅན།
ཕྱིར་མི་ལྡོག་པ་ཉིད་དང་། མདོ་ནི། དེ་ནས་བཅོམ་ལྡན་འདས་ལ། ནས། རིག་པར་

འགྲེལ་མཆན་སྐབས་བཞི་པ། 48 རྣམ་རྫོགས་སྦྱོར་བ།
བགྱིའོ། །ཞེས་པའོ། །བཟོད་པ་ཆོས་ཅན། ངེས་པར་འབྱུང་བ་དང་། མདོ་ནི། བཅོམ་
ལྡན་འདས་འདི་ལྟ་སྟེ། ནས། བཀའ་སྩལ་བ་དང༌། ཞེས་པའོ། །ཆོས་མཆོག་ཆོས་ཅན།
བར་ཆད་མེད་པ་དང་། མདོ་ནི། བཅོན་ལྡན་འདས་ལ། ནས། སླད་དུའོ། །ཞེས་པའོ།།
ཐེག་ཆེན་མཐོང་ལམ་ཆོས་ཅན། ཡང་དག་པར་མངོན་པར་རྫོགས་པའི་བྱང་ཆུབ་ལ་
ཉེ་བ་དང༌། མདོ་ནི། བཅོམ་ལྡན་འདས་འདི་ལྟ་སྟེ། ནས། སྐྱེ་བར་འགྱུར་རོ། །ཞེས་
པའོ། །མ་དག་ས་བདུན་གྱི་སྒོམ་ལམ་ཆོས་ཅན། མྱུར་དུ་མངོན་པར་རྫོགས་པར་བྱང་
ཆུབ་པ་དང་། མདོ་ནི། བཅོམ་ལྡན་འདས་འདི། ནས། གྱུར་ཏོ། །ཞེས་པའོ། །འདི་ལྔ་
ལ་ས་བརྒྱད་པའི་ཡེ་ཤེས་ཆོས་ཅན་ནོ། །གཞན་གྱི་དོན་དང༌། འཕེལ་བ་དང༌། འགྲིབ་
པ་མེད་པ་དང༌། ཆོས་དང་ཆོས་མ་ཡིན་པ་ལ་སོགས་པར་མི་དམིགས་པ་དང་།
གཟུགས་ལ་སོགས་པ་བསམ་གྱིས་མི་ཁྱབ་པའི་རྣམ་པ་འགོག་པ་དང༌། གཟུགས་ལ་
སོགས་པའི་དངོས་པོར་རྣམ་པར་མི་རྟོག་པ་དང་། མདོ་ནི། དེ་ནས་བཅོམ་ལྡན་འདས།
ནས། འདོད་པའོ། །ཞེས་པ་དང་། རབ་འབྱོར། ནས། སྤྱོད་དོ། །ཞེས་པ་དང་། ཆོས་
ཡང་དག་པར། ནས། འགྱུར་རོ།།ཞེས་པ་དང་། རབ་འབྱོར་གྱི། ནས། སྤྱོད་དོ། །ཞེས་
པ་དང་། དེ་ནས་བཅོམ་ལྡན་འདས། ནས། མིང་ཐོབ་བོ། །ཞེས་པ་ལྔ་རིམ་བཞིན་ནོ།།
ས་དགུ་པའི་ཡེ་ཤེས་ཆོས་ཅན། འབྲས་བུ་རིན་པོ་ཆེ་སྦྱིན་པ་དང༌། མདོ་ནི། དེ་ནས་
བཅོམ་ལྡན་འདས། ནས། ཕུང་བོའོ། །ཞེས་པའོ། །ས་བཅུ་བའི་ཡེ་ཤེས་ཆོས་ཅན། རྣམ་
པར་དག་པ་དང་། མདོ་ནི། བཅོམ་ལྡན་འདས་འདི། ནས། དག་པའི་ཕུང་བོའོ། །ཞེས་
པའོ། །ས་བདུན་པའི་ཡེ་ཤེས་ཆོས་ཅན། ས་མཚམས་ལ་སྦྱོར་བ་དང་། མདོ་ནི། བཅོམ་
ལྡན་འདས་འདི། ནས། མང་དུ་འབྱུང་ངོ༌། །ཞེས་པའོ། །དེ་ལྟར་སྐྱེད་ཀྱི་སྦྱོར་བ་ལྔ་ཡང་
དག་མིན་པར་སྐྲག་པ་སྐྱེ་བ་དང་པོ་དང༌། ཡང་དག་པར་སྐྱེས་པ་བཅུ་བཞི་དང་རྣམ་པ་བཅོ་
ལྔ་སྟེ། སྤྱིར་སྦྱོར་བ་ཉི་ཤུ་ཡིན་ནོ། །སྦྱོར་བ་ཉི་ཤུའི་ས་མཚམས་ཀུ་མ་རས། དང་པོ་

འགྲེལ་མཆན་སྐབས་བཞི་པ། 49 རྣམ་རྫོགས་སྦྱོར་བ།
ལྔ་ཚོགས་ལམ་དང་ལྷག་མ་བཅོ་ལྔ་སྦྱོར་ལམ་ནས་ས་བཅུ་བའི་བར་གྱི་བསྡུས་ཟེར་བ་དང་།
ཚིག་གསལ་ལས། ཉི་ཤུ་བོ་སྦྱོར་ལམ་བཞི་ལ་ཐུན་མོང་དུ་སྦྱར་ཟེར་བ་དང་། ཤེར་འབྱུང་
གིས་སྦྱོར་ལམ་ལ་ལྔ༌། མཐོང་ལམ་ལ་གཅིག །སྒོམ་ལམ་ཆུང་ངུའི་སོགས་དགུ་ལ་དགུ།
ཁྱད་པར་གྱི་ལམ་ལ་གསུམ། བར་ཆད་མེད་པའི་ལམ་ལ་གཉིས་ཏེ། ལམ་དེ་ལྔས་བསྡུས་
ཟེར་བ། གསེར་ཕྲེང་ལས། མཐོང་ལམ་དུ་དྲུག་པ་དང༌། སྒོམ་ལམ་དུ་ཟག་མེད་གསར་
བ་དང༌། རྒྱུན་མཐར་ས་མཚམས་བཞག་པ་ཆེར་ནོར་རོ། །ཞེས་བཀག་གོ །རང་ལུགས་
འབྲེས་ཨར་གྱིས་བཞག་པ་སྔར་བཤད་པ་ལྟར་ཡིན་པ་ནི། ཉི་སྣང་ལས། སྦྱོར་བ་ཉི་ཤུ་བོ་
འདི་དག་གི་གོ་རིམ་འདི་ནི་རིགས་པའི་ཚུལ་ཉིད་ཡིན་ཏེ། ཆོས་ཐམས་ཅད་ལ་མངོན་པར་
མ་ཞེན་པར་གནས་པ་དང༌། དེ་ལ་མི་སྦྱོར་བ་ནི་དེ་དག་གི་ཟབ་པ་དང་གཏིང་དཔག་དཀའ་
བ་དང་ཚད་མེད་པར་རྟོགས་པར་འགྱུར་རོ། །སྦྱོར་བ་མ་ཡིན་པ་བྱེད་པ་ཉིད་ཀྱིས་ནི་ལས་
དང་པོ་བ་ཚེགས་ཆེན་པོ་དང་། དེ་ལས་གཞན་པ་ནི་བདེ་བླག་ཏུ་ལུང་བསྟན་པ་དང་ཕྱིར་
མི་ལྡོག་པའི་ས་ཐོབ་ནས་ངེས་པར་འབྱུང་བ་དང༌། མི་འབྲལ་བར་འགྱུར་བ་དང་། མངོན་
པར་རྫོགས་པར་བྱང་ཆུབ་པ་ཉེ་བར་འགྱུར་བ་དང༌། མྱུར་དུ་མངོན་པར་རྫོགས་པར་བྱང་
ཆུབ་པར་འགྱུར་རོ། །དེ་ནས་ནི་གཞན་གྱི་དོན་བྱེད་ཅིང་འཕེལ་བ་དང་འགྲིབ་པ་མེད་པ་
དང་། ཆོས་སམ་ཆོས་མ་ཡིན་པ་ལ་སོགས་པའི་འདུ་ཤེས་ཐ་དད་བྲལ་བས་རྣམ་པར་མི་རྟོག་
པ་དང༌། འབྲས་བུ་རིན་ཆེན་སྦྱིན་པ་མཆོག་ཏུ་རྣམ་པར་དག་པའི་མཐར་ཐུག་པ་ཐོབ་པ་
ནི་སྔོན་དུ་ལོའི་བར་དུ་མངོན་པར་བརྩོན་པས་སེམས་ཀྱི་རྒྱུད་ཡོངས་སུ་སྦྱངས་པ་ཡིན་ནོ། །ཞེས་
པ་ལྟར། རྒྱན་སྣང་དུ་ཡང་གསུངས་པ་གསེར་ཕྲེང་དུ་བཀྲལ་བ་ལྟར་ཡིན་ནོ། །གསེར་ཕྲེང་
དུ་བུ་ཉ་སོགས་ཀྱི་བུདྡྷ་ཤྲིས་དགོངས་པར་བྱས་ནས་དང་པོ་ལྔ་རང་བཞིན་དང་བཅོ་ལྔ་དེའི་
གནས་སྐབས་ལ་བཞག་པ་ཤེར་སྒྲོན་ན་ཡོད་པས། ཉ་ཊིཀ་ཏུ་དེའི་གསུང་སྒྲོས་བར་མ་ཆད་
པར་གསུངས་ལ། མི་འཐད་ཚུལ་ཉི་ཤུ་པ་སྟོང་ཉིད་རྟོགས་པའི་རྒྱུད་ཀྱིས་བསྡུས་བ་མིན་

འགྲེལ་མཆན་སྐབས་བཞི་པ། 50 རྣམ་རྫོགསས་སྦྱོར་བ།
པས་ཡིན་ནོ། །འབྲེས་ཆེན་པོའི་དགོངས་པར་བྱས་ནས་མཁས་པ་གཡག་གཞོན་གཉིས་ཀྱིས་
རང་བཞིན་ལྔ་གནས་སྐབས་བཅུ་བཞི་དེ་གཉིས་ཀྱི་རྒྱུ་ཉི་ཤུ་བར་འཇོག་པ། གསེར་ཕྲེང་ལས་
བཀག་པ་ནི་དྲུག་པ་ཡུམ་ལ་སྐྲག་པ་སྐྱེས་བའི་སྐབས་སྐྱེ་བས་དང་པོ་ལྔའི་གནས་སྐབས་སུ་མི་
རུང་ལ། རང་བཞིན་དང་གནས་སྐབས་སུ་བདེན་ཞེན་འགོག་ཚུལ་གྱིས་ཡིན་ན་དང་པོ་གཉིས་
ཀྱིས་ཡུལ་ཡུལ་ཅན་ཐམས་ཅད་ལ་བདེན་ཞེན་བཀག་པས་དེ་གཉིས་ཁོ་ན་རང་བཞིན་དུ་འཇོག་
དགོས་ལ། ཡུལ་རྟོགས་ཚུལ་གྱིས་ཡིན་ན་འོག་མ་གསུམ་རང་བཞིན་དུ་འཇོག་དགོས་པར་
གསུངས་སོ། །རྣམ་བཤད་དུ་རྩ་བའི་སྐབས་ལོ་ཆེན་ལྟར་ས་བཅད་ལྔ་བྱས་ནས། འགྲེལ་
བའི་སྐབས་རང་བཞིན་གྱིས་ལྔ་གནས་སྐབས་ཀྱིས་བཅོ་ལྔ་བྱས་པ་ལྟར་རྟོགས་སྣང་དུ་གསུངས་
པ་ནི། གསེར་ཕྲེང་ལས་སྐྱེད་ཚུལ་གྱི་དབང་དུ་བྱས་པའི་སྦྱོར་བ་ལྔ་ཡང་དག་པ་ཡིན་མིན་
དུ་སྐྱེས་པའི་སྦྱོར་བ་བཅོ་ལྔ་སྟེ། ཞེས་པ་ལྟར། ཉི་ཤུ་བ་ཡང་དག་ཡིན་མིན་གྱི་གནས་སྐབས་
གཉིས་ཀ་དང་། དྲུག་པ་ཡང་དག་མིན་པའི་གནས་སྐབས་ལ་སྦྱར་བས་སྔ་མ་དང་མི་འགལ་
ལོ༑ ༑ལོ་ཆེན་གྱིས་རྟེན་གྱི་སྒོ་ནས་བཞག་པ་བརྒྱད། ཚོགས་ལམ་ཉིད་དུ་ཐོབ་པ་རྣམས་
སོ༑ ༑ཞེས་ཚོགས་ལམ་དུ་བཞག་པ་དང་། བསོད་གྲགས་པ་ཉི་ཤུ་བ་ས་བཅུ་བར་བཞག་
པ་དག་མདོ་དང་གསེར་ཕྲེང་སོགས་དང་འགལ་ལོ། །རྣམ་བཤད་ལས། བྱང་སེམས་སྦྱོར་
ལམ་པའི་མཉམ་བཞག་ཡེ་ཤེས་ཆོས་ཅན། ཞེས་སོགས་དང༌། རྟོགས་སྣང་ལས། སྦྱོར
བ་ལྔ་བོ་འདི་ལས་དང་པོ་བའི་ས་ནས་ས་བཅུ་བའི་བར་གྱི་ས་ཐམས་ཅད་ན་ཡོད་པའི་ཕྱིར་
རང་བཞིན་གྱི་སྦྱོར་བ་ཞེས་བྱའོ། །དེ་ནས་སྦྱོར་བ་བཅུ་བཞི་ནི་སའི་གནས་སྐབས་སོ་སོ་ལ་
རིས་སུ་ཆད་པའི་ཕྱིར་གནས་སྐབས་ཀྱི་སྦྱོར་བ་ཞེས་བྱ་ཞིང་། སྦྱོར་བ་ཐ་མ་འདི་སྦྱོར་བ
འདི་གཉིས་ཀའི་འགྲུབ་བྱེད་ཐབས་ཀྱི་སྦྱོར་བའོ། །ཞེས་ས་སོ་སོའི་གནས་སྐབས་ལ་སྦྱར
བས་ཀྱང་ཡིན་པར་གསུངས་སོ། །དེ་ལ་བརྟེན་ནས་སེར་ར་བ་གཉིས་དང་བསོད་གྲགས་པས་
དངོས་བསྟན་གཙོ་བོའི་སྦྱོར་བ་སྦྱོར་ལམ་ལ་འཇོག་པར་བཤད་ལ། རྣམ་བཤད་ལས་རྩེ་གཅིག་

འགྲེལ་མཆན་སྐབས་བཞི་པ། 51 རྣམ་རྫོགས་སྦྱོར་བ།
ཏུ་འཇོག་པ་ནི་ཚོགས་ལམ་ན་ཡང་ཡོད་པས་འདིར་ནི་གཉིས་ཀ་བསྡུས་པར་རིག་པར་བྱའོ།།
ཞེས་པར་བསྟེན་ནས་སྒོ་མང་ཡིག་ཆར་ཚོགས་ལམ་ནས་བཞག་གོ །
གཉིས་པ་སྦྱོར་བ་སྒོམ་པའི་སྐྱོན་ཡོན་ལ་གཉིས། སྦྱོར་བའི་ཡོན་ཏན་དང༌། སྦྱོར་
བ་སྒོམ་པའི་གེགས་སོ། །
སྦྱོར་བའི་ཡོན་ཏན།
དང་པོ་ལ་གསུམ་གྱི་དང་པོ་མཚམས་སྦྱོར་བ་ནི། སྦྱོར་བའི་འབྲས་བུ་ཡོན་ཏན་
མཐོང་བ་སྟེ་ཤེས་པ་སྔོན་དུ་བཏང་ན་འབྲས་བུ་དོན་དུ་གཉེར་བའི་རྟོག་ལྡན་རྒྱུ་སྦྱོར་བ་རྣམས་
ལ་སྤྲོ་བས་ཤིན་ཏུ་གོམས་པར་བྱེད་པས་ན་སྦྱོར་བའི་འོག་ཏུ་སྦྱོར་བ་དེ་དག་གི་འབྲས་
བུ་ཡོན་ཏན་འཆད་དེ། གཉིས་པ་རྩ་བ་ནི། སྦྱོར་བ་སྒོམ་པའི་སྟོབས་ཀྱིས་བདུད་ཀྱི་མཐུ་
བཅོམ་པ་དང་། ལ་སོགས་པས་ངེས་པར་འཐོབ་པའི་བར་གྱི་ཡོན་ཏན་རྣམ་པ་བཅུ་བཞིའོ།།
རྩ་བར་ཡོན་ཏན་བཅུ་བཞི་དང་སྐྱོན་ཞེ་དྲུག་གྲངས་ཙམ་ལས་མིང་དངོས་སུ་མ་སྨོས་པ་བདུད་
ཀྱི་མཐུ་བཅོམ་ཞེས་དང་པོ་དངོས་སུ་གསུངས་པས་ལྷག་མ་རྣམས་མདོ་ལས་གོ་ནུས་ཤིང་།
བཤད་བྱ་མང་པོ་མེད་པས་ཡིན་ལ། ཉི་སྣང་དུ་མདོའི་དོན་བླངས་ནས་མིང་འདོགས་བྱས་
པ་དེའི་རྗེས་སུ་འགྲེལ་བྱེད་ཐམས་ཅད་འབྲང་ངོ༌། །ས་མཚམས། གསེར་ཕྲེང་ལས་ཀུ་
མ་ར་ཤྲིས་སྦྱོར་ལམ་བཞི་དང་ས་བཅུར་སྦྱར་བ་བཀག་ནས། ཚིག་གསལ་ལས་ཡོན་ཏན་
འདི་དག་ནི་ལས་དང་པོ་བའི་ས་ནས་བརྩམས་ཏེ་ལྡན་མོད་ཀྱི། ནས། ཞེས་པ་ལྟར་ཁས་
བླང་ངོ༌། །ཞེས་པ་ལྟར། ཚོགས་ལམ་ཐོབ་མ་ཐག་ནས་ཡོད་ཀྱང༌། ཤེར་ཕྱིན་ལ་སྐྲག་
ནས་ངན་འགྲོར་ལྟུང་ངེས་ལྟ་བུས་མ་ཐོབ་ལ། སྦྱོར་ལམ་པ་ལ་ཐོབ་པས་ཁྱབ་པ་ཚིག་གསལ་
ལྟར་རོ། །ཤེར་འབྱུང་གི་བསྡུས་དོན་ལས་གསུམ་པ་སྐྱེ་བའི་རྒྱུ་བརྗོད་པ་ནི། ནས། སྦྱོར་
བ་རྩོམ་པའི་གནས་སྐབས་སུ་དེ་བཞིན་གཤེགས་པའི་བྱིན་གྱིས་རླབས་པ་ཐོབ་ནས་བདུད་ཀྱི་

འགྲེལ་མཆན་སྐབས་བཞི་པ། 52 རྣམ་རྫོགས་སྦྱོར་བ།
མཐུ་བཅོམ་པ་ལ་སོགས་པའི་ཡོན་ཏན་སྐྱེ་བ་ན། ཞེས་གསུངས་པས། ཡོན་ཏན་རྣམས་
སྦྱོར་བའི་རྒྱུའོ་ཟེར་བ་དེ་ཡིན་འདྲའོ། །
གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། ཉི་ཟེར་ལས་གསེར་གླིང་བ་དང་
དེའི་རྗེས་སུ་འབྲང་བ་དག་སྔ་མ་རྣམས་འབྲས་བུའི་ཡོན་ཏན་དང་ཕྱི་མ་རྣམས་རྒྱུའི་ཡོན་ཏན་
ཞེས་འཆད་པ་མི་རིགས་སྟེ། ཕལ་ཆེར་ལ་རྒྱུ་འབྲས་ཀྱི་ངེས་པ་མི་སྣང་བའི་ཕྱིར་དང་། ཡོན་
ཏན་བཅུ་བཞིར་མ་ངེས་པར་ཐལ་བའི་ཕྱིར་རོ། །ཁ་ཅིག་སྔ་མ་རྣམས་མིང་དང་ཕྱི་མ་རྣམས་
དོན་ནོ་ཟེར་བ་ཡང་མི་རིགས་ཏེ། སངས་རྒྱས་ཀྱིས་དགོངས་ཤིང་མཁྱེན་པ་དང༌། དགོངས་
པ་ལྟ་བུ་མིང་དོན་གྱི་ཁྱད་པར་མི་འཐད་པས་སོ། །སྔ་མ་རྣམས་སྦྱོར་བའི་ཡོན་ཏན་དང་
ཕྱི་མ་རྣམས་གང་ཟག་གི་ཐོབ་པའི་ཡོན་ཏན་ཞེས་པ་ལ་ཡང་སྔ་མ་རྣམས་ཀྱང་གང་ཟག་གི་
ཐོབ་པའི་ཡོན་ཏན་ཡིན་པས་རྣམ་དབྱེ་མི་རིགས་སོ། །ཞེས་པ་ལྟར། གསེར་ཕྲེང་དུ་གསུངས་
པས། གསེར་གླིང་བའི་རྗེས་འབྲང་ཞེས་པ་བུ་ཉ་སོགས་ཡིན་ཏེ། དེ་དག་གིས་འོག་མ་རྒྱུའི་
ཡོན་ཏན་བཅུ་བཞི། གོང་མ་འབྲས་བུའི་ཡོན་ཏན་བཅུ་བཞིར་གྲངས་བཞིན། ཞེས་གསུངས་
པས་སོ། །དེས་ན་ཉི་ཟེར་ལས། འགྲེལ་ཆེན་དུ་སྦྱོར་བ་སྒོམ་པའི་སྐབས་སུ་དེ་བཞིན་གཤེགས་
པ་རྣམས་ཀྱི་བྱིན་གྱིས་རླབས་པ་ཐོབ་པས་བདུད་ཀྱི་མཐུ་བཅོམ་པའི་ཡོན་ཏན་འབྱུང་བའི་ཕྱིར་
ཞེས་སྔ་མ་རྣམས་བསྒྲུབ་བྱ་དང་། ཕྱི་མ་རྣམས་རྟགས་སུ་སྦྱར་ནས་ཀུན་ལ་གསུངས་ཤིང་
རྟགས་ལ་ཐོབ་པས་ཞེས་ད་ལྟའི་སྒྲ་དང་། བསྒྲུབ་བྱ་ལ་འབྱུང་བ་ཞེས་པ་མ་འོངས་པའི་ཚིག་
ཡོད་པའི་ཕྱིར་དང་། དེ་ཡང་ཚེ་རབས་གཞན་ལ་དགོངས་པ་ཡིན་ཏེ། ཡོན་ཏན་བཅུ་བཞི་
བའི་ཐད་དུ་མདོ་ལས། གང་ད་ལྟར་གྱི་སྐྱེ་བ་ལ་བརྩོན་པ་མ་བོར་བར་གཞུང་འཚོལ་ཞིང་
དོན་ཡོངས་སུ་འཚོལ་བ་དེ་རང་གི་རང་བཞིན་ཡོངས་སུ་སྤངས་པས། སྐྱེ་བ་འཕོས་ཤིང་
སྔོན་གྱི་ལུས་དང་བྲལ་བ་ཚེ་རབས་གཞན་དུ་ཚེ་རབས་བརྗེས་ཀྱང་སྟེ། དེ་ལས་གཞན་པའི་
སྐྱེ་བ་ཡོངས་སུ་བཟུང་ཡང་ངེས་པའི་ཡོན་ཏན་ཐོབ་པས། ཞེས་པ་ལྟར། སྔ་མ་བཅུ་བཞི་

འགྲེལ་མཆན་སྐབས་བཞི་པ། 53 རྣམ་རྫོགས་སྦྱོར་བ།
བསྒྲུབ་བྱ་དང་འོག་མ་བཅུ་བཞི་སྒྲུབ་བྱེད་དུ་སྦྱར་ཚུལ་ནི། སྦྱོར་བ་སྒོམ་པ་པོའི་བྱང་སེམས་
ཆོས་ཅན། མ་འོངས་བ་ན་བདུད་ཀྱི་མཐུ་བཅོམ་པ། ནས། ངེས་པར་ཐོབ་པའི་ཡོན་ཏན་
གྱི་བར་འཐོབ་པ་འབྱུང་སྟེ། ད་ལྟ་སངས་རྒྱས་ཀྱིས་བྱིན་གྱིས་རླབས་པ་ནས། ཤེར་ཕྱིན་
ཚང་བར་རྙེད་པའི་བར་ཐོབ་པའི་ཕྱིར་ཞེས་སྦྱར་གྱི། རྟགས་ལ་ཡོན་ཏན་དེ་དག་འབྱུང་ཞིང་།
ཞེས་དང༌། སྒྲུབ་ཆོས་ལ་ཐོབ་པ་ཞེས་ཟེར་བ་གཅོད་མཚམས་མ་དག་པའོ། །ཉི་སྣང་ལས།
སངས་རྒྱས་ཀྱིས་དགོངས་ཤིང་ཡོངས་སུ་བཟུང་བ་ནི་བདུད་ཀྱི་མཐུ་བཅོམ་པའི་རྒྱུ་ཡིན་པ་
དང་། ཞེས་པས་ཕྱི་མ་བཅུ་བཞི་ཡོན་ཏན་བཅུ་བཞིའི་རྒྱུར་བསྟན་གྱི་རྒྱུའི་ཡོན་ཏན་དུ་བསྟན་
པ་མིན་ཏེ། དེ་དག་སྦྱོར་བ་དང་དུས་མཉམ་པའི་ཕྱིར་རོ། །འདིར་གསེར་ཕྲེང་དུ་བཞི་བོ་
དེ་གང་ན་ཞེས་པ་བཅུ་བཞི་བོ་ཟེར་དགོས་ལ་ཞེས་བྱ་བ་ཕར་ཕྱིན་འོག་མ་ཞེས་པ་ཕན་ཡོན་
འོག་མ་རྣམས་ཀྱི་ཟེར་དགོས་སོ། །༼ཁ༽བར་ཆད་བྱེད་པའི་བདུད་ཀྱི་མཐུ་བཅོམ་པ་དང་།
མདོ་ནི། དེ་ནས་ཚེ་ལྡན་ཤཱ་བུ། ནས། བར་ཆད་བྱ་བར་མི་ནུས་སོ།།ཞེས་པས་བསྒྲུབ་བྱ་
དང༌། ཤཱ་བུ། ནས། ཆོས་ཉིད་ཀྱི་དེ་བཞིན་ཏེ། ཞེས་པས་སྒྲུབ་བྱེད་བསྟན་པ་འོག་མ་
རྣམས་ལ་ཤེས་པར་བྱའོ། །སྦྱོར་བ་ཁྱད་པར་དུ་འགྲོ་བའི་དོན་དུ་སངས་རྒྱས་ཀྱིས་ཐུགས་
ཀྱིས་དགོངས་ཤིང་མཁྱེན་པ་ཉིད་དང༌། མདོ་ནི། ཤཱ་བུ། ནས་གཟུངས་ཡིན་པར་རིག་
པར་བྱའོ། །ཞེས་པའོ། །སྔ་མ་ལས་ཁྱད་པར་དུ་འགྲོ་བའི་དོན་དུ་སངས་རྒྱས་ཀྱིས་མངོན་
སུམ་དུ་མཛད་པ་དང་མདོ་ནི། གསོལ་བ། ནས། ཐུགས་སུ་ཆུད་དོ། །ཞེས་པའོ། །འདི་
གསུམ་སྦྱོར་བའི་ནུས་པ་ཆུང་འབྲིང་ཆེ་གསུམ་མོ། །ཚེ་རབས་གཞན་དུ་ཡང་དག་པར་རྫོགས་
པའི་བྱང་ཆུབ་དང་ཉེ་བར་གྱུར་བ་དང༌། མདོ་ནི། བམ་པོ་བཞི་བཅུ་གསུམ་པ། ནས།
གྱུར་ཏོ་ཞེས་བྱ་བར་རིག་པར་བྱའོ། །ཞེས་པའོ། །སངས་རྒྱས་དང་མི་འབྲལ་བའི་དོན་
ཆེན་པོ་ཉིད་དང་། ལ་སོགས་པས། བདེ་འགྲོར་སྐྱེ་བའི་ཕན་ཡོན་ཆེ་བ་དང༌། འཚང་
རྒྱ་བའི་འབྲས་བུ་ཆེ་བ་དང༌། གཞན་དོན་ལ་ཞུགས་པའི་རྣམ་པར་སྨིན་པ་ཆེ་བ་བཞི་དང་།

འགྲེལ་མཆན་སྐབས་བཞི་པ། 54 རྣམ་རྫོགས་སྦྱོར་བ།
མདོ་ནི། ཤཱ་བུ་གང་ཡང༌། ནས། མ་འདྲེས་པ་བཅོ་བརྒྱད་དང་བྲལ་བར་མི་འགྱུར་རོ།།
ཞེས་པའོ། །རང་གང་དུ་སྐྱེ་འགྱུར་གྱི་ཡུལ་དུ་ཡུམ་དར་བར་དཔྱད་པའི་གནས་སུ་ཡུམ་
འདྲི་བ་སོགས་དང༌། མདོ་ནི། ཤཱ་བུ་ཤེར་ཕྱིན། ནས། དེ་ལྟ་བུ་ནི་མི་མང་ངོ་། །ཞེས་
པའོ། །གསེར་ཕྲེང་ལས། ལྷོ་ཕྱོགས་ནི་ཨོད་དྲའི་ཡུལ་དང༌། སིང་གྷ་ལའི་གླིང་ལ་སོགས་
པའོ། །བར་ཏ་ནི་ལྷོ་བྱང་གཉིས་ཀྱི་བར་རྒྱ་གར་གྱི་དབུས་སོ། །བྱང་ཕྱོགས་ཀྱི་རྒྱུད་ནི་
བོད་ཡུལ་ཡན་ཆད་ཨུ་རྒྱན་དང་ཁ་ཆེའི་ཡུལ་མན་ཆད་དོ་ཞེས་པ་འབུམ་གྱི་གནོད་འཇོམས་
དང༌། བར་ཏ་ལི་ཤར་ཕྱོགས་ལ་འདོད་པ་དག་སྙིང་ཟླ་འོད་ཅེས་ཉ་ཊི ཀ་གསུངས་པ་ལྟར་
ལ༑ རྒྱན་སྣང་ལས། བར་ཏ་ནིར་ཞེས་བྱ་བ་ནི་ཤར་ཕྱོགས་ཀྱི་ཡུལ་དུའོ། །ཞེས་དང༌།
བྱང་ཕྱོགས་ཀྱི་ཆ་ཏེ་རྒྱ་ཡུལ་ལ་སོགས་པར་རོ། །ཞེས་གསུངས་པས། ཀླུ་སྒྲུབ་ཀྱིས་ལྷོ་
ཕྱོགས་དང་དེ་ནས་རྒྱ་གར་ཤར་ཕྱོགས་དང་དེ་ནས་རྒྱ་དང་བོད་ལ་དར་བ་རང་ལུགས་ཡིན་
ནམ་དཔྱད། གནོད་འཇོམས་མཁན་པོས་ཤནྟི་རཀྵི་ཏའམ་ཞི་འཚོས་བསྟན་པ་གནས་དུས་
ལྔ་བརྒྱ་བ་ཕྲག་བཅུ་ལས་ཕྱི་མ་ལྔ་འགྲིབ་དུས་དང་ལྔ་བརྒྱ་ཐ་མར་གསུངས་པའི་དགོངས་པ་
མ་ལོན་པར། བསྟན་པ་གནས་དུས་ལོ་ཉིས་སྟོང་ལྔ་བརྒྱ་ཙམ་དུ་བཤད་འདུག་སྙམ་ནས་
བཀག་ཅིང་། ལྔ་བརྒྱ་ཐ་མ་རྟགས་ཙམ་འཛིན་པའི་ལེའུ་ཁོ་ན་ལ་འདོད་པ་ལ། གསེར་ཕྲེང་
ལས། ཤནྟི་བས་ཀྱང་ལོ་ལྔ་སྟོང་གནས་པར་བཤད་དོ་ཞེས། དགོངས་པ་མ་ལོན་པར་གསུངས་
པས་བཀག་ཀྱང༌། ལྔ་བརྒྱ་ཐ་མ་རྟགས་ཙམ་འཛིན་པར་འདོད་པ་ཟུར་དུ་མ་བཀག་པས།
དེ་དྭགག་ཆེད་མཆན་འགྲེལ་རྩོམ་འཕྲོར། མདོ་ལས་ལྔ་བརྒྱ་ཐ་མའི་དུས་སུ་བསྟན་ང་དར་
བར་གསུངས་ཤིང་རྟགས་ཙམ་འཛིན་པའི་ཚེ་བསྟན་པ་དར་བར་སུས་ཀྱང་མི་འདོད་ཅེས་
བཀག་གི །གནོད་འཇོམས་མཁན་པོས་ལྔ་བརྒྱ་ཐ་མ་རྟགས་ཙམ་འཛིན་པར་མི་འདོད་ཅེས་
པ་མ་ཡིན་པས་ཞིབ་པར་གཞན་དུ་འཆད་པར་འགྱུར་རོ། །ཕྱིན་དྲུག་སོགས་ཟག་པ་མེད་
པའི་ཡོན་ཏན་ཐམས་ཅད་རྫོགས་པ་དང༌། མདོ་ནི། ཅིའི་ཕྱིར་ཞེ་ན། ནས། དོན་བྱེད་

རྣམ་རྫོགས་སྦྱོར་བ།
འགྲེལ་མཆན་སྐབས་བཞི་པ། 55
པར་འགྱུར་རོ། །ཞེས་པའོ། །ཚེ་རབས་གཞན་དུ་ཡུམ་གཞན་ལ་སྨྲ་བའི་སྐྱེས་བུ་ཉིད་དང་།
མདོ་ནི། དེ་ཅིའི་ཕྱིར་ཞེ་ན། ནས། བརྗོད་པར་འགྱུར་རོ། །ཞེས་པའོ། །བདུད་རིས་ཀྱིས་
རྫོགས་བྱང་ལས་མི་ཕྱེད་པ་ཉིད་དང༌། མདོ་ནི། ཤཱ་བུ། ནས། ལྟ་ཅི་སྨོས། ཞེས་པའོ།།
སྐྱེ་བོ་མང་པོ་བླ་མེད་བྱང་ཆུབ་ལ་འགོད་པ་སོགས་དགེ་བའི་རྩ་བ་ཉན་རང་སོགས་དང་ཐུན་
མོང་མ་ཡིན་པ་སྐྱེ་བ་དང༌། མདོ་ནི། ཤཱ་བུ། ནས། འགོད་པར་འགྱུར་རོ། །ཞེས་པའོ།།
གཞན་དོན་སྒྲུབ་པར་དམ་བཅའ་བའི་དོན་ཇི་ལྟ་བ་བཞིན་དུ་དངོས་སུ་སྒྲུབ་པ་དང་། མདོ་
ནི༑ རིགས་ཀྱི་བུ་དང་། ནས། ལུང་སྟོན་པར་འགྱུར་རོ། །ཞེས་པའོ། །རྣམ་སྨིན་གྱི་
འབྲས་བུ་རྒྱ་ཆེན་པོ་འཚང་རྒྱ་བ་ཉིད་ཡོངས་སུ་འཛིན་པ་དང་། མདོ་ནི། ཤཱ་བུ། ནས།
ཡོངས་སུ་འཛིན་པར་འགྱུར་རོ། །ཞེས་པའོ། །བདོག་པ་ཀུན་གཏོང་བ་སོགས་སེམས་ཅན་
གྱི་དོན་སྒྲུབ་པ་དང་། མདོ་ནི། དེ་ལྟར་ཕྱིའམ། ནས། ཡོངས་སུ་མཁྱེན་ཏོ། །ཞེས་
པའོ། །ཚེ་རབས་གཞན་དུ་ཡུམ་ངེས་པར་འཐོབ་པ་མདོ་ནི། བཅོམ་ལྡན་འདས། ནས།
བརྩོན་འགྲུས་ཉམས་པར་མི་བྱེད་དོ། །ཞེས་པའོ། །ཞེས་བྱ་བའི་ཡོན་ཏན་འབྱུང་སྟེ། ཞེས་
བཅུ་བཞི་བོ་རྣམས་ཀྱི་མཐར་སྦྱར་ཏེ། དེ་དག་རྒྱུ་མཚན་ཅན་ནམ་བསྒྲུབ་བྱ་དང་འབྱུང་
བ་སྦྱར་བ། རྒྱན་སྣང་ལས། བདུད་ཀྱི་མཐུ་བཅོམ་པའི་ཡོན་ཏན་འབྱུང་བའི་ཕྱིར། ཞེས་
པ་ལྟར། རྣམ་བཤད་དང་རྟོགས་སྣང་དུ་གསུངས་པས། འགྲེལ་བའི་འབྱུང་ཞིང་ཞེས་པ་
དང་མི་འདྲའོ། །དེ་ནས་རྒྱུ་མཚན་ནམ་སྒྲུབ་བྱེད་ཀྱི་རྟགས་བཅུ་བཞི་སྔ་མ་རྣམས་དང་གྲངས་
བཞིན་དུ་སྦྱར་ཚུལ་ནི། ད་ལྟ་སྦྱོར་བ་སྒོམ་པའི་སྐབས་སུ་བདུད་ཀྱི་མཐུ་བཅོམ་ཕྱིར་སངས་
རྒྱས་རྣམས་ཀྱིས་བྱིན་གྱིས་བརླབས་པ་ཞེས་བྱ་བ་འབྱུང་ཞིང་ཐོབ་པའི་ཕྱིར་དང་། འདི་
ཕན་ཡོན་འོག་མ་རྣམས་ལའང་སྦྱར་རོ། །མདོ་ནི། བརྒྱད་སྟོང་བར་དེ་སྐད་ཅེས་བཀའ་
སྩལ། ནས། ཡོངས་སུ་བཟུང་བར་འགྱུར་རོ། །ཞེས་པའོ། །ད་ལྟར་སངས་རྒྱས་ཀྱི་
ཐུགས་ཀྱིས་དགོངས་པ་དང༌། མདོ་ནི། རིགས་ཀྱི་བུ། ནས། བྱེད་པར་འགྱུར་རོ།།

འགྲེལ་མཆན་སྐབས་བཞི་པ། 56 རྣམ་རྫོགས་སྦྱོར་བ།
ཞེས་པའོ། །ད་ལྟར་སྤྱན་ལྔའི་ཡེ་ཤེས་ཀྱིས་གཟིགས་པ་དང༌། མདོ་ནི། ཤཱ་བུ། ནས་
རྣམ་པར་གཟིགས་སོ། །ཞེས་པའོ། །ད་ལྟར་རྫོགས་བྱང་དུ་ཉེ་བར་གྱུར་བ་དང༌། མདོ་
ནི༑ ཐོས་ནས་ཀྱང་། ནས། གནས་པར་འགྱུར་རོ། །ཞེས་པའོ། །ད་ལྟ་ཡུམ་བྲི་མཆོད་
ཀྱི་ཕན་ཡོན་ཆེན་པོ་དང༌། མདོ་ནི། ཤཱ་བུ་ནས། ཉེ་བར་གནས་སོ། །ཞེས་པའོ། །ད་ལྟ་
ཡུམ་སྟོན་པ་སོགས་སངས་རྒྱས་ཀྱི་བྱ་བ་བྱེད་པ་དང༌། མདོ་ནི། ཤཱ་བུ། ནས། འབྱུང་
བར་འགྱུར་རོ། །ཞེས་པའོ། །ད་ལྟ་སྒྲིབ་གཉིས་ཀྱི་གཉེན་པོའི་ཆོས་ཅི་རིགས་ཡོངས་སུ་
རྫོགས་པ་དང༌། མདོ་ནི། ཤཱ་བུ་དེ་དག ནས། རིགས་པར་བྱའོ། །ཞེས་པའོ། །ད་ལྟ་
རང་ལ་སངས་རྒྱས་རྣམས་ཀྱིས་རྣམ་པ་ཐམས་ཅད་མཁྱེན་པ་ཉིད་ཀྱི་གཏམ་བརྗོད་པ་
དང༌། མདོ་ནི། དེ་དག་ནི་སྔོན། ནས། དག་པར་འགྱུར་རོ། །ཞེས་པའོ། །ད་ལྟར་
སངས་རྒྱས་ཀྱིས་གྲོགས་མཛད་པ་དང༌། མདོ་ནི། དེ་དག་ལ། ནས་མཐུ་བསྟན་པའི་
ཕྱིར་རོ། །ཞེས་པའོ། །ད་ལྟ་དགའ་བ་མཆོག་གསུམ་ལ་དད་པ་དགེ་བ་འཇུག་པའི་མགུ་
བ་དགའ་བ་རྒྱ་ཆེན་པོ་སྐྱེད་པ་དང༌། མདོ་ནི། རིགས་ཀྱི་བུ། ནས། ཐོབ་པར་འགྱུར་
རོ༑ ༑ཞེས་པའོ། །ད་ལྟ་སྦྱོར་བ་སྒོམ་མཁན་དེའི་གཞན་དོན་སྒྲུབ་པར་དམ་བཅས་པའི་
ཚིག་ལ་སངས་རྒྱས་རྣམས་ཀྱིས་རྗེས་སུ་ཡིད་རང་བ་དང་། མདོ་ནི། དེ་དག་གིས། ནས།
ཡིད་རང་བར་བྱའོ། །ཞེས་པའོ། །ད་ལྟ་ཐེག་ཆེན་གྱི་ཆོས་ཟབ་མོ་དང་རྒྱ་ཆེ་བ་མངོན་
པར་འདོད་པ་དང༌། མདོ་ནི། དེ་ལྟར་རིགས་ཀྱི། ནས། སེམས་པར་འགྱུར་རོ། །ཞེས་
པའོ། །ད་ལྟ་སེམས་ཅན་མང་པོ་བྱང་ཆུབ་ལ་འགོད་པ་སོགས་སེམས་ཅན་གྱི་དོན་བྱེད་
པ་དང་། མདོ་ནི། སངས་རྒྱས་ཀྱི། ནས། ངོ་མཚར་ཏོ། །ཞེས་པའོ། །ཚེ་འདིར་ཤེས་
རབ་ཀྱི་ཕ་རོལ་ཏུ་ཕྱིན་པ་ཚང་པར་རྙེད་པ་སྔོན་གྱི་དགེ་རྩ་ཕྱིན་དྲུག་ལ་བརྩོན་པ་མི་འདོར་
བའོ། །མདོ་ནི། གང་དེ་ཚེ་ན། ནས། ལེའུ་ཞེས་བྱ་བ་སྟེ་སུམ་ཅུ་བའོ། །ཞེས་པའོ།།
ཞེས་བྱ་བ་དེ་དག་༼ཀ༽ཕྱིན་ཅི་མ་ལོག་པའི་སྦྱོར་བ་ཡུམ་ལ་སྐྲག་པ་སོགས་དང་བྲལ་

འགྲེལ་མཆན་སྐབས་བཞི་པ། 57 རྣམ་རྫོགས་སྦྱོར་བ།
བར་སྒོམ་པ་ལ་མངོན་པར་དགའ་བའི་བྱང་སེམས་ཆོས་ཅན། ཁྱོད་ལ་༼ག༽འབྱུང་ཞིང་
འཐོབ་པས་སོ་ཞེས་པའི་ཡོན་ཏན་བཅུ་བཞིའི་གྲངས་སུ་བགྲང་རྒྱུ་ནི་སྔ་མ་བཅུ་བཞི་ཡིན་
ནོ༑ ༑ཉི་ཟེར་ལས། བདུད་ཀྱི་མཐུ་བཅོམ་པ་དང༌། སངས་རྒྱས་ཀྱིས་བྱིན་གྱིས་རླབས་
པ་གཉིས་པོ་གང་རུང་གཅིག་གིས་ཡོན་ཏན་དང་པོའི་གྲངས་འཛིན་ཅིང༌། ངེས་པར་ཐོབ་
པ་དང་ཚང་བར་རྙེད་པ་གང་རུང་གཅིག་གིས་ཡོན་ཏན་བཅུ་བཞི་བའི་བར་དུ་ཤེས་པར་བྱའོ།།
ཞེས་གཉིས་ཀ་གྲངས་སུ་གསུངས་ཀྱང༌། གསེར་ཕྲེང་ལས། ཡོན་ཏན་དུ་བགྲང་རྒྱུ་ནི་དང་
པོ་བཅུ་བཞི་ཡིན་ལ། ཞེས་དང༌། རྣམ་བཤད་ལས། ད་ལྟར་སྦྱོར་བ་སྒོམ་པ་ལ་ཞེས་སྦྱོར་
བ་དང་དུས་མཉམ་པའི་ཡོན་ཏན་གསུངས་པ་མདོ་དང་རྩ་འགྲེལ་གྱི་དགོངས་པའོ། །དང་
པོ་ལ་བདུད་ཀྱི་མཐུ་བཅོམ་པ་སོགས་ཐོབ་པའི་འགོག་ལམ་སོགས་འཇོག་སྟེ། དེ་དག་དེའི་
ཕན་ཡོན་ཡིན་པས་སོ། །དངོས་བསྟན་གཙོ་བོ་དབང་རྣོན་ལ་འཇོག་སྟེ། ཚིག་གསལ་ལས།
ལེགས་པར་འབྱོར་བ་ནི་དྲོད་ཐོབ་པ་ཡིན། ཞེས་དང༌། གསེར་ཕྲེང་ལས། ཡུམ་ལ་སྐྲག་
པ་སོགས་དང་བྲལ་བ། ཞེས་པས་སོ། །
སྦྱོར་བའི་སྐྱོན།
གཉིས་པ་སྦྱོར་བའི་སྐྱོན་ལ་གསུམ། དང་པོ་མཚམས་སྦྱར་བ་ནི། ཡོན་ཏན་ལ་
སྤྲོ་བ་སྐྱེད་པ་སྒོམ་དགོས་པར་མ་ཟད་དེའི་འོག་ཏུ་ཡང་བདུད་ལས་གང་ཞིག་ཡོངས་སུ་
སྤངས་པས་སྦྱོར་བ་རྣམས་བསྒོམ་པར་བྱ་བ་ལ་སྐྱོན་ཤེས་དགོས་པས་སྦྱོར་བའི་བར་ཆད་
བྱེད་པའི་སྐྱོན་གང་དག་ཅིག་ཡིན་ཞེ་ན། སྦྱོར་བ་དེ་དག་གི་བར་ཆད་དུ་འགྱུར་བའི་
སྐྱོན་འཆད་དོ། །
གཉིས་པ་རྩ་བ་ནི། སྦྱོར་བའི་སྐྱོན་ནི་བཅུ་ཚན་བཞིར་བཅས་པའི་དྲུག་ཏུ་སྟེ་ཞེ་
དྲུག་ཏུ་ངེས་པར་རྟོགས་པར་བྱའོ། །གཞོན་ནུ་དཔལ་གྱིས་ཚོགས་ལམ་དང་སྦྱོར་ལམ་

འགྲེལ་མཚན་སྐབས་བཞི་པ། 58 རྣམ་རྫོགས་སྦྱོར་བ།
དང་པོ་གསུམ་ལ་བཅུ་ཕྲག་རེ་ཆོས་མཆོག་ན་དྲུག་གོ །ཞེས་བཤད་ཀྱང༌། ཉི་ཟེར་ལས།
ལས་དང་པོའི་སར་ཤེས་ཆེ་བ་དང་ངེས་ཆ་བཞི་ན་ཕྲ་བ་དང་ས་བདུན་པ་མན་ན་ཉི་ཤུ་ཆེ་ཕྲ་
བ་ཡོད་དོ། །ཞེས་པ་ལྟར། ཉམས་བྱེད་རྒྱུ་བདུན་ཚོགས་ལམ་མན་དང་། འགལ་རྐྱེན་
ལྷག་མ་ཕལ་ཆེར་སྦྱོར་ལམ་མན་དང་། མཐུན་རྐྱེན་མ་ཚང་བ་གཉིས་བརྟེན་ཉེར་གཅིག་
ས་བདུན་པ་བར་དུ་བཞག་ཆོག་གོ །གསུམ་པ་འགྲེལ་བ་ལ་སོ་སོར་བཤད་པ་དང་། གྲངས་
བསྡུ་བའོ། །དང་པོ་ལ། སྦྱོར་བའི་འགལ་རྐྱེན་རང་ལ་བརྟེན་པ་ཉི་ཤུ །མཐུན་རྐྱེན་མ་
ཚང་བ་ཉེར་གསུམ་འགལ་རྐྱེན་གཞན་ལ་བརྟེན་པ་གསུམ་མོ། །དང་པོ་ལ་བཞི་ལས། དང་
པོ་སྤོབས་པའི་དབང་དུ་བྱས་པ་གཉིས་ནི། ཞེས་བྱ་བ་གསུངས་ཏེ་ཡུམ་སྒོམ་པའི་དུས། ཞེས་
ཐམས་ཅད་ཀྱི་གོང་དུ་སྦྱར་ཏེ། དེ་དུས་སུ་ཚེགས་ཆེན་པོས་ཡུན་རིང་མོ་ནས་ཡུམ་གྱི་ཚིག་
དོན་ཤེས་པ་འཐོབ་པས་དེས་སྐྱོ་བ་དང༌། མདོ་ནི། དེ་ནས་ཚེ་ལྡན་རབ་འབྱོར། ནས།
བདུད་ལས་སུ་རིག་པར་བྱའོ། །ཞེས་པའོ། །སྔོན་དང་ཕྱི་མཐའ་ལ་མ་བརྟག་པར་ཡུམ་
ཤེས་པས་སྤོབས་པ་ཧ་ཅང་མྱུར་བ་སྐྱེ་ཞིང་། དེས་རློམ་པ་དང༌། མདོ་ནི། རབ་འབྱོར་
གཞན་ཡང་། ནས། རིག་པར་བྱའོ། །ཞེས་པའོ། །གཉིས་པ་གནས་ངན་ལེན་གྱི་དབང་
དུ་བྱས་པ་གསུམ་ནི། ལུས་ལས་སུ་མི་རུང་བས་གླལ་བ་རྒོད་པ་དང་སྟེགས་རིས་བྱེད་པ་གཉིས་
ཀྱིས་འདྲི་བ་སོགས་ལུས་ཀྱི་གནས་ངན་ལེན་དང་། མདོ་ནི། རབ་འབྱོར་གཞན་ཡང་།
ནས། རིག་པར་བྱའོ། །ཞེས་པའོ། །སེམས་གཡེང་བ་དང༌། ཆགས་པ་དང་ཡུམ་གྱི་རོ་
མི་མྱོང་ཞེས་འགྲོ་བའི་སེམས་ཀྱི་གནས་ངན་ལེན་གསུམ་དང་། མདོ་ནི། སེམས་གཡེང་
ཞིང༌། ནས། རིག་པར་བྱའོ། །ཞེས་པའོ། །རིགས་པ་མ་ཡིན་པ་ལུས་ཀྱི་གནས་ངན་
ལེན་གསུམ་གྱིས་བསྐྱེད་པའི་ཁ་ཏོན་བྱེད་པ་ལ་སོགས་པས་སེམས་ཀྱི་གནས་ངན་ལེན་
གསུམ་གྱིས་ཡུལ་འཛིན་པ་སོགས་དང་། མདོ་ནི། རབ་འབྱོར་གཞན་ཡང༌། ནས། རིག་
པར་བྱའོ། །ཞེས་པའོ། །གསུམ་པ་ཐེག་ཆེན་ཉམས་བྱེད་ཀྱི་རྒྱུ་བདུན་ནི། བདག་གང་དུ་

འགྲེལ་མཆན་སྐབས་བཞི་པ། 59 རྣམ་རྫོགས་སྦྱོར་བ།
སྐྱེས་པའི་གྲོང་སོགས་མ་བརྗོད་དོ་སྙམ་ནས་ཡུམ་ལས་ཕྱིར་ཕྱོགས་པ་སྟེ་མི་དང་ཅིང་སྤོང་
བའི་རྒྱུ་མཚན་འཛིན་པས་ཐེག་ཆེན་སྤོང་བའི་རྒྱུ་སྒྲུབ་པ་ཉིད་དང༌། མདོ་ནི། དེ་སྐད་
ཅེས། ནས། བརྩོན་པར་བྱ་དགོས་སོ། །ཞེས་པའོ། །ཤིང་གི་རྩ་བ་དོར་ནས་ཡལ་ག་
སོགས་ཚོལ་བ་ལྟར། ཡོན་ཏན་གྱི་རྒྱུ་རྩ་བ་ལྟ་བུའི་ཡུམ་བོར་ནས་ཡལ་ག་ལྟ་བུའི་དམན་པའི་
སྡེ་སྣོད་ལ་འཇུག་པ་ནི། རྒྱུ་ཡུམ་ལ་མངོན་པར་ཞེན་པ་སྟེ་ཆེད་ཆེར་བྱེད་པ་ཉམས་པ་
དང་། མདོ་ནི། དེ་ཤེར་ཕྱིན་བོར་ནས། སློབ་པ་ཡིན་ནོ། །ཞེས་པའོ། །རྗེ་བོའི་ཟན་སློང་
པ་དོར་ནས་ལས་མི་ལ་སློང་བའི་ཁྱི་བཞིན། ཡུམ་བོར་ནས་དམན་པའི་སྡེ་སྣོད་ལ་འཇུག་
པ་ནི་གྱ་ནོམ་པའི་རོ་འབྲས་བུ་མཆོག་གི་བདེ་བ་མྱོང་བ་ལས་ཉམས་པ་དང་། མདོ་ནི།
རབ་འབྱོར་འདི་ལྟ། ནས། རིག་པར་བྱའོ། །ཞེས་པའོ། །སྔ་མ་རྒྱུ་དང་ཕྱི་མ་འབྲས་བུ་
ལས་ཉམས་པའོ། །གླང་བོ་རྙེད་ཀྱང་དེའི་རྗེས་ལས་དེའི་མཚན་ཉིད་འཚོལ་བ་ལྟར། ཡུམ་
ལས་ཐེག་ཆེན་མི་ཚོལ་བར་དམན་སྡེ་ལས་འཚོལ་བ་ནི་དེ་ལས་དེ་རྙེད་མི་སྲིད་པས་རྣམ་པ་
ཐམས་ཅད་དུ་ཐེག་པའི་མཆོག་ཐེག་ཆེན་ཀུན་ཏུ་འཛིན་པ་ཉམས་པ་དང་། མདོ་ནི།
རབ་འབྱོར། ནས། རིག་པར་བྱའོ། །ཞེས་པའོ། །འདི་རྒྱུ་འབྲས་གཉིས་ཀ་ལས་ཉམས་
པའོ། །རྒྱ་མཚོ་ལས་ནོར་བུ་མི་འཚོལ་བར་རྨིག་རྗེས་ཀྱི་ཆུ་ལས་འཚོལ་བ་ལྟར། ཡུམ་དང་
དམན་སྡེ་སྙོམས་ན་རྣམ་མཁྱེན་ཐོབ་མི་སྲིད་པས་རྟག་ཏུ་ཆེད་དུ་བྱ་བ་རྣམ་མཁྱེན་ལས་
ཉམས་པ་རེ་རེའི་མཐར་སྦྱར་བ་ཞེས་བྱ་བ་ནི་བཅུ་ཚན་དང་པོའོ། །མདོ་ནི། རབ་འབྱོར།
ནས། རིག་པར་བྱའོ། །ཞེས་པའོ། །ཉི་ཟླའི་ཚད་ཀྱིས་རྣམ་པར་རྒྱལ་བའི་ཁང་བཟང་
བྱེད་པའི་བྱ་མཁན་བཞིན། དམན་སྡེའི་དོན་ཙམ་ལས་རྣམ་མཁྱེན་ཚོལ་བ་རྒྱུ་ཡུམ་དང་
འབྲས་བུ་རྣམ་མཁྱེན་འབྲེལ་བ་ཉམས་པ་དང༌། མདོ་ནི། རབ་འབྱོར། ནས། རིག་
པར་བྱའོ། །ཞེས་པའོ། །རྒྱལ་ཕྲན་དང་འཁོར་བསྒྱུར་དང༌། ཞག་དྲུག་ཅུའི་འབྲས་ཆན་
དང་རོ་བརྒྱ་བའི་ཟས་དང༌། འཆིང་བུ་དང་ནོར་བུ་བསྐྲུན་པའམ་འདྲ་བར་སེམས་པ་བཞིན་

འགྲེལ་མཆན་སྐབས་བཞི་པ། 60 རྣམ་རྫོགས་སྦྱོར་བ།
དུཿ༑ དམན་སྡེ་དང་ཡུམ་འདྲ་བར་འཛིན་པ་ནི། གོང་ན་མེད་པ་ཆོས་ལོངས་སྤྲུལ་གསུམ་
ལས་ཉམས་པ་དང༌། མདོ་ནི། རབ་འབྱོར། ནས། རིག་པར་བྱའོ། །ཞེས་པའོ། །ཉི་
སྣང་དང་ལེའུ་བརྒྱད་མར་མདོ་དང་པོ་ལས་མེད་ཀྱང་། ལེ་མང་དང་བརྒྱད་སྟོང་བར་གསུམ་
ག་ཡོད་པ་ལྟར་གསེར་ཕྲེང་སོགས་སུ་རིམ་བཞིན་ཆོས་ལོངས་སྤྲུལ་གསུམ་ལ་སྦྱར་བ་ནི་རྒྱན་
སྣང་ལས་སོ། །འདི་བདུན་ལས། དང་པོ་ནི་ཐེག་ཆེན་དོར་བ་ཙམ་ཡིན་ལ། འོག་མ་དྲུག་
དམན་སྡེ་ལ་འཇུག་པར་འདྲ་ཡང༌། དཔེའི་སོགས་ཀྱི་ལྡོག་ཆ་ནས་དང་པོ་དམན་སྡེ་ལས་
ཐེག་དམན་གྱི་སློབ་ལམ་དང་། གཉིས་པ་དམན་པའི་མི་སློབ་ལམ་འཚོལ་བ་ཡིན་ལ། གསུམ་
པ་ནི་དམན་སྡེ་ལས་ཐེག་ཆེན་དང༌། ཕྱི་མ་གསུམ་གྱིས་རྣམ་མཁྱེན་ཚོལ་ཡང་། དང་པོས་
དེ་དག་ཡུམ་གྱི་མདོའི་དོན་དང༌། ཕྱི་མ་གཉིས་ཀྱིས་དེ་ཁོ་ན་དེའི་རྒྱུ་མ་ཤེས་པས་ཉམས་
པ་ཡིན་པས། ཉམས་བྱེད་རྒྱུ་བདུན་གྱི་དང་པོ་གསུམ་དང་གཡེང་བའི་རྒྱུ་བརྒྱད་ཀྱི་ཐ་མ་
དང་མི་བཟླས་སོ། །བཞི་བ་ཐེག་ཆེན་ལས་གཡེང་བའི་རྒྱུ་བརྒྱད་ནི། གཟུགས་སྒྲ་སོགས་
འདོད་ཡོན་གྱི་ཡུལ་རྣམ་པ་མང་པོ་ལ་བདེན་པར་ཞེན་ནས་རྣམ་པར་རྟོག་པའི་སྤོབས་
པ་འབྱུང་བ་དང༌། མདོ་ནི། རབ་འབྱོར་གཞན་ཡང༌། ནས། རིག་པར་བྱའོ། ་ཞེས་
པའོ། །ཡུམ་ཡི་གེར་འདྲི་བ་ཙམ་ལ་ཡུམ་དུ་མངོན་པར་ཞེན་པ་དང༌། མདོ་ནི། དེ་
སྐད་ཅེས། ནས། བྲི་བར་མི་ནུས་སོ་ཞེས་པའོ། །རྟེན་འབྲེལ་ཐ་སྙད་དུ་ཡང་དངོས་པོ་
མེད་པ་ལ་གནས་ལུགས་ཀྱི་དོན་དུ་མངོན་པར་ཞེན་པ་དང༌། མདོ་ནི། རབ་འབྱོར་གལ་
ཏེ༑ ནས། རིག་པར་བྱའོ། །ཞེས་པའོ། ཡི་གེ་བྲིས་ཟིན་ཙམ་ལ་ཡུམ་དུ་མངོན་པར་
ཞེན་པ་དང་། མདོ་ནི། གསོལ་བ། ནས། ཚོགས་པ་ལེགས་ཏེ། ཞེས་པའོ། །ཡི་གེ་
མེད་པ་ཁོལ་ལ་མངོན་པར་ཞེན་པ་དང༌། མདོ་ནི། བཅོམ་ལྡན་འདས། ནས། རིག་
པར་བྱའོ་ཞེས་པའོ། །ཡུལ་གྱི་རོ་མྱང་འདོད་པས་ཡུལ་ཉམས་དགའ་བ་དང་ལ་སོགས་པས་
གྲོང་ནི་ཁྱིམ་གཅིག་སོགས་དང་། གྲོང་ཁྱེར་ནི་བཟོ་རིགས་བཅོ་བརྒྱད་ཡོད་པ་དང་། གྲོང་

རྣམ་རྫོགས་སྦྱོར་བ།
འགྲེལ་མཆན་སྐབས་བཞི་པ། 61
རྡལ་ནི་ཚོང་བ་མང་པོ་ཡོད་པའི་གནས་དང་། ལྗོངས་ནི་རིགས་བཞི་གནས་པའི་ཕྱོགས་ཡུལ་
འཁོར་ཡུལ་ཆེན་པོ་དང་། ལག་ཅན་ཤོག་མ་དང་། བི་ཤི་ཁ་ཡོ་བྱད་དང་། ཤི་བི་ཀ་ཁྱོགས་
ལ་རྒྱན་སྣང་དུ་གསུངས་པས་དེ་དག་རྣམས་ཡིད་ལ་བྱེད་པ་དང༌། མདོ་ནི། བཅོམ་ལྡན་
འདས། ནས། རིག་པར་བྱའོ། །ཞེས་པའོ། །རིན་པོ་ཆེ་སོགས་རྙེད་པ་དང་དར་དབྱངས་
བཅིང་བ་སོགས་བཀུར་སྟི་དང་ཚིགས་སུ་བཅད་པ་སྙན་པའི་རོ་མྱང་བ་དང་། མདོ་
ནི༑ རབ་འབྱོར། ནས། འབྱུང་བར་འགྱུར་རོ། །ཞེས་པའོ། །སངས་རྒྱས་ཐོབ་པའི་ལམ་
མ་ཡིན་པ་བདུད་ཀྱིས་བསྟན་པའི་ཚིག་ལས་ཐབས་ལ་མཁས་པ་ཚོལ་བ་རེ་རེའི་མཐར་
ཞེས་བྱ་བ་སྦྱར་བ་ནི་བཅུ་ཚན་གཉིས་པའོ། །མདོ་ནི། རབ་འབྱོར། ནས། ལེའུ་སུམ་
ཅུ་གཅིག་པའོ། །ཞེས་པའོ། །གསེར་ཕྲེང་ལས། ཡང་ན་འདི་ཡང་ཐེག་ཆེན་འདོར་བའི་
རྒྱུར་བྱས་ནས་བརྒྱད་དུ་བྱའོ། །ཞེས་པ་ལྟར། བདུད་ཀྱིས་བསྟན་པའི་སྟོབས་ཀྱིས་ཐེག་
ཆེན་དོར་ན་དེ་དང༌། ཐེག་ཆེན་ལ་བརྩོན་པ་དོར་ན་གཡེང་བའི་རྒྱུ་ཙམ་ཡིན་ནོ། །
གཉིས་པ་མཐུན་རྐྱེན་མ་ཚང་བ་ལ། གསེར་ཕྲེང་དུ་རང་གཞན་གཉིས་ཀར་བརྟེན་
པ་ཉེར་གཅིག་རང་ཁོ་ན་ལ་བརྟེན་པ་གཉིས་བྱས་པ་མདོ་དང་འགྲེལ་བར་གང་ཡང་རུང་བ་
ཞེས་པའི་དོན་ཡིན་ལ། བུ་ཉ་ཡང་ཕལ་ཆེར་དེ་འདྲ་ལ། བུ་དང་གཡགས་པ་སོགས་སློབ་
དཔོན་དང་སློབ་མ་གང་རུང་ལ་བརྟེན་པ་བཅུ་བཞི་གཉིས་ཀར་བརྟེན་པ་བདུན་ཟེར་རོ། །རེད་
མདའ་བ་ལྟར་རྣམ་བཤད་དང་རྟོགས་སྣང་དུ་སློབ་དཔོན་ལ་བརྟེན་པ་རང་ལ་བརྟེན་པ་གཉིས་
ཀར་བརྟེན་པ། ཞེས་པ་སྔ་མ་བཅུ་བཞི་སྙོམ་ལས་ཆེ་བ་སོགས་འཆད་པ་པོའི་སྐྱོན་གྱི་ཆ་ནས་
དང་། ཕྱི་མ་བདུན་གཅིག་པུ་དང༌། འཁོར་ལ་དགའ་བ་སོགས་གཉིས་ཀ་མ་མཐུན་པ་ལས་
རེ་རེ་ཙམ་སྐྱོན་དུ་མི་འགྱུར་བས་ཡིན་ནོ། །དེ་ལྟར་གསུམ་ལས། དང་པོ་ནི། འགྲེལ་བའི་
དངོས་བསྟན་གྲངས་བཞིན་དུ་ཉན་པ་༼ཀ༽ པོ་དང་༼༡༽འཆད་པ་པོ་དག་༼ཁ༽ སྔ་མ་
དང་༼༢༽ཕྱི་མ་རྣམས་དང་འགྲེལ་བ་དང༌། དེ་ལས་ལྡོག་པ་འཆད་པ་པོ་སྔ་མ་དང་ཉན་

འགྲེལ་མཆན་སྐབས་བཞི་པ། 62 རྣམ་རྫོགས་སྦྱོར་བ།
པ་པོ་ཕྱི་མ་དང་འབྲེལ་བའི་ཚོགས་པའི་ཆོས་སྤྱོད་ལས་ཉམས་པ་ལ་སྐྱོན་དུ་འགྱུར་བས། གང་
ཡང་རུང་བ་དང་མངོན་པར་འབྲེལ་བས། འདུན་པ་ཆེ་བས་ད་ལྟར་མི་འཆད་ན་མི་ཉན་
སྙམ་པ་དང༌། འཆད་པ་པོ་སྙོམ་ལས་ཆེ་བ་ཉིད་ཀྱིས་ད་ལྟ་འཆད་མི་ཐུབ་སྙམ་པས་ཚོགས་
པའི་ཆོས་སྤྱོད་ལས་ཉམས་པ་དང་། མདོ་ནི། རབ་འབྱོར། ནས། རིག་པར་བྱའོ། །ཞེས་
པའོ། །དེ་བཞིན་དུ་ཉན་པ་པོ་ཡུལ་འདིར་ཉན་འདོད་འཆད་པ་པོ་གཞན་དུ་འཆད་འདོད་པས།
འདུན་པའི་ཡུལ་ཐ་དད་པས་ཉམས་པ་དང་། མདོ་ནི། རབ་འབྱོར། ནས། རིག་པར་
བྱའོ། །ཞེས་པའོ། །ཉན་པ་པོ་ཆོས་མང་པོ་སོགས་ལ་འདོད་ཆེན་ཆུང་ཞིང་ཆོག་ཤེས་པ་
དང་འཆད་པ་པོ་འདོད་ཆེན་ཆུང་བ་མ་ཡིན་པ་ཉིད་ཀྱིས་ཉམས་པ་དང་། མདོ་ནི། རབ་
འབྱོར། ནས། རིག་པར་བྱའོ། །ཞེས་པའོ། །བསོད་སྙོམས་པ་སོགས་སྦྱངས་པའི་ཡོན་
ཏན་དང་ལྡན་པ་དང་མི་ལྡན་པ་དག་དང་། མདོ་ནི། རབ་འབྱོར། ནས། རིག་པར་
བྱའོ། །ཞེས་པའོ། །དད་སོགས་དགེ་བས་ཡུམ་འདྲི་འདོད་པ་དང་མི་དད་ཅིང་དགེ་བ་
མ་ཡིན་པའི་ཆོས་ཉིད་ཀྱིས་འདྲི་མི་འདོད་པ་དང་། མདོ་ནི། རབ་འབྱོར། ནས། རིག་
པར་བྱའོ། །ཞེས་པའོ། །ཡོ་བྱད་ཐམས་ཅད་གཏོང་བ་དང་དེ་ལ་སེར་སྣ་བྱེད་པ་དང་།
མདོ་ནི། རབ་འབྱོར། ནས། རིག་པར་བྱའོ། །ཞེས་པའོ། །གོས་སོགས་འཆད་པ་པོ་ལ་
སྦྱིན་པར་འདོད་པ་དང་དེ་མི་ལེན་པ་དང་། མདོ་ནི། རབ་འབྱོར། ནས། རིག་པར་
བྱའོ། །ཞེས་པའོ། །ཆོས་ཀྱི་མགོ་སྨོས་པས་ཐམས་ཅད་གོ་ཞིང་ཚིག་ལྷུར་མི་ལེན་པ་དང་།
རྣམ་པར་སྤྲོས་པས་གོ་ཞིང་ཚིག་ལྷུར་ལེན་པ་ཉིད་དང༌། མདོ་ནི། རབ་འབྱོར། ནས།
རིག་པར་བྱའོ། །ཞེས་པའོ། །མདོ་ལ་སོགས་པའི་གསུང་རབ་བཅུ་གཉིས་ཀྱི་ཆོས་མངོན་
པར་ཤེས་པ་དང་དེ་དག་མངོན་པར་མི་ཤེས་པ་ཉིད་དང་། མདོ་ནི། རབ་འབྱོར། ནས།
རིག་པར་བྱའོ། །ཞེས་པའོ། །སྦྱིན་སོགས་ཕ་རོལ་ཏུ་ཕྱིན་པ་དྲུག་དང་ལྡན་ཞིང་དེ་ལ་
སློབ་འདོད་པ་དང་དེ་དང་མི་ལྡན་པ་ཞེས་བྱ་བ་རེ་རེ་མཐར་ཡང་སྦྱར་བ་ནི་བཅུ་ཚན་

འགྲེལ་མཆན་སྐབས་བཞི་པ། 63 རྣམ་རྫོགས་སྦྱོར་བ།
གསུམ་པའོ། །མདོ་ནི། རབ་འབྱོར། ནས། རིག་པར་བྱའོ། །ཞེས་པའོ། །ཉན་པ་པོ་སྔ་
མ་འཆད་པ་པོ་ཕྱི་མར་སྦྱར་བ་དེ་ཁོ་ན་བཞིན་དུ་སྦྱར་ནས། ཕྱིན་དྲུག་གི་ཐབས་༼༢༽དང་
ཕྱིན་དྲུག་གི་ཐབས་མ་ཡིན་པ་༼༡༽ ལ་མཁས་པ་༼༣༽ སྟེ་དེ་ལ་མི་མཁས་པ་དང་། མདོ་
ནི༑ རབ་འབྱོར། ནས། རིག་པར་བྱའོ། །ཞེས་པའོ། །ཚིག་དོན་མི་བརྗེད་པའི་གཟུངས་
ཐོབ་པ་དང་དེ་མ་ཐོབ་པ་དག་དང་། མདོ་ནི། རབ་འབྱོར། ནས། རིག་པར་བྱའོ།།
ཞེས་པའོ། །ཡུམ་ཡི་གེར་འདྲི་བ་སོགས་འདོད་པ་དང་དེ་ཡི་གེར་འདྲི་བ་སོགས་མི་འདོད་
པ་དག་དང་། མདོ་ནི། རབ་འབྱོར། ནས། རིག་པར་བྱའོ། །ཞེས་པའོ། །འདོད་པའི་
འདུན་པ་ལ་སོགས་པའི་སྒྲིབ་པ་ལྔ་དང་བྲལ་བ་དང་དེ་ལྔ་དང་མ་བྲལ་བ་ཉིད་ཅེས་བྱ་བ་
བཞི་དང༌། མདོ་ནི། རབ་འབྱོར། ནས། རིག་པར་བྱའོ། །ཞེས་པའོ། །
གཉིས་པ་རང་ལ་བརྟེན་པ་གཉིས་ནི་ངན་སོང་གསུམ་གྱི་མི་བསྔགས་པ་ཐོས་པས་
གཞན་དོན་དུ་ངན་སོང་གི་འགྲོ་བར་འགྲོ་བ་ལ་ཡིད་ཕྱིར་ཕྱོགས་པ་སྟེ་སྐྱོ་བ་དང་། མདོ་
ནི༑ རབ་འབྱོར། ནས། རིག་པར་བྱའོ། །ཞེས་པའོ། །ལྷ་སོགས་ཀྱི་བསྔགས་པ་ཐོས་
པས་བདེ་འགྲོར་འགྲོ་བ་དང་རྒྱུན་ཞུགས་སོགས་མངོན་དུ་བྱེད་པ་ལ་རང་དོན་དུ་ཡིད་བདེ་
བ་སྐྱེད་པ་སྟེ་གཉིས་དང་། མདོ་ནི། རབ་འབྱོར། ནས། རིག་པར་བྱའོ། །ཞེས་པའོ།།
འདི་གཉིས་དཔོན་སློབ་ཚོགས་པ་ལ་མི་ལྟོས་པས་ལོགས་སུ་བྱས་སོ། །གསུམ་པ་གཉིས་ཀར་
བརྟེན་པ་ནི། འཆད་པ་པོ་༼༢༽དང་༼ཀ༽ཉན་པ་པོ་དག་༼༡༽སྔ་མ་༼ག༽དང་༼ ཁ༽
ཕྱི་མ་༼ང༽དེ་གཉིས་ལྡོག་སྟེ་ཉན་པ་པོ་སྔ་མ་དང་འཆད་པ་པོ་ཕྱི་མ་གང་ཡང་རུང་བ་དང་
འབྲེལ་བས། ཞེས་པ། ཉི་སྣང་ལས། དེ་ཅིའི་ཕྱིར་ཞེ་ན་དེ་ལྟར་ཉན་པ་པོ་དང་སྟོན་པ་
པོ་དག་གི་ཕན་ཚུན་འདོད་པ་ལ་སོགས་པའི་འདུན་པ་དང་བྲལ་བ་དང་མ་བྲལ་བ་ཉིད་ཀྱིས་
ཀྱང་ཚོགས་པ་དང་བྲལ་བས་བདུད་ཀྱི་ལས་ཉིད་ཡིན་པས་ན། སྟོན་པ་པོ་དང་ཉན་པ་པོ་
སྔ་མ་དང་ཕྱི་མར་རྣམ་པར་བཞག་པས་ཀྱང་བར་ཆད་རྣམས་འཇག་པ་ཡིན་ནོ་ཞེས་ཉན་པ་

འགྲེལ་མཆན་སྐབས་བཞི་པ། 64 རྣམ་རྫོགས་སྦྱོར་བ།
པོ་འཆད་པ་པོ་གཉིས་ཀ་སྔ་མ་དང་ཕྱི་མ་གཉིས་ཀ་གནས་པ་ཉིད་དུ་ཤེས་པར་བྱ་བའི་དོན་
དུ་ཡིན་ནོ། །ཞེས་པ་ལྟར། གཉིས་ཀ་ཤེས་ཕྱིར་དུ་ཡང་འཆད་པ་པོ་དང་ཉན་པ་པོ་གྲངས་
བཞིན་དུ་གཅིག་པུ་སྟེ་དབེན་པ་དང༌། ཉན་པ་པོ་འཁོར་གྱི་འདུ་འཛི་ལ་མངོན་པར་དགའ་
བ་ཉིད་དང་། མདོ་ནི། རབ་འབྱོར། ནས། རིག་པར་བྱའོ། །ཞེས་པའོ། །གཞན་རྗེས་
སུ་འབྲང་བའི་གོ་སྐབས་མི་འབྱེད་པ་ཉིད་དང་རྗེས་སུ་འབྲེལ་བ་སྟེ་འབྲང་བར་འདོད་
པ་ཉིད་དང༌། མདོ་ནི། རབ་འབྱོར། ནས། རིག་པར་བྱའོ། །ཞེས་པའོ། །ཟང་ཟིང་
ཅུང་ཟད་ཙམ་གྱི་ཕྱིར་ཆོས་སྟོན་པར་འདོད་པ་ཉིད་དང༌། དེ་སྦྱིན་པར་མི་འདོད་པ་
ཉིད་དང་། མདོ་ནི། རབ་འབྱོར། ནས། རིག་པར་བྱའོ། །ཞེས་པའོ། །གང་ན་སྲོག་གི་
བར་ཆད་དུ་འགྱུར་བའི་ཕྱོགས་སུ་འགྲོ་འདོད་པ་དང་ཉན་པ་དེར་འགྲོ་མི་འདོད་ཅིང་བར་
ཆད་དུ་མི་འགྱུར་བའི་ཕྱོགས་སུ་འགྲོ་བ་ཞེས་བྱ་བ་བཞི་སྟེ། བཅུ་ཚན་བཞི་པའོ། །མདོ་
ནི༑ རབ་འབྱོར། ནས། རིག་པར་བྱའོ། །ཞེས་པའོ། །སྔ་མ་དེ་བཞིན་དུ་སྦྱར་ནས་མུ་
གེ་འབྱུང་བའི་ཕྱོགས་སུ་འགྲོ་བར་འདོད་པ་དང་དེར་མི་འགྲོ་བ་དང་། མདོ་ནི། རབ་
འབྱོར། ནས། རིག་པར་བྱའོ། །ཞེས་པའོ། །ཆོམ་རྐུན་པ་ལ་སོགས་པས་རྔོན་པ་དང་
གཅན་གཟན་གྱིས་དཀྲུགས་པའི་ཕྱོགས་སུ་འགྲོ་བར་འདོད་པ་དང་དེར་མི་འགྲོ་བ་དང༌།
མདོ་ནི། རབ་འབྱོར། ནས། རིག་པར་བྱའོ། །ཞེས་པའོ། །རང་ལ་བསོད་སྙོམས་སྟེར་
བའི་ཁྱིམ་ལ་ཡང་ལྟ་བས་ཡིད་བདེ་བ་དང་ཉན་པ་པོ་དེས་ཡིད་མི་བདེ་བ་ཞེས་བྱ་བ་གསུམ་
དང་། མདོ་ནི། རབ་འབྱོར། ནས། རིག་པར་བྱའོ། །ཞེས་པའོ། །དེ་ལྟ་བུའི་ཚོགས་པའི་
ཆོས་སྤྱོད་ལས་ཉམས་ཚུལ་ནི། དཔོན་སློབ་གཉིས་ཀས་སྔོན་དུ་རང་རང་གི་འདོད་པ་དེ་གཅིག་
གཅིག་ལ་མཐུན་ན་ཆོས་སྤྱོད་བྱ་ལ་མི་མཐུན་ན་མི་བྱའོ་སྙམ་ནས་ཉན་བཤད་མ་བྱས་པ་སྐྱོན་
ཡིན་གྱི་བསམ་པ་མ་མཐུན་པ་ཙམ། སྐྱོན་མིན་ཏེ་བླ་སློབ་ཕན་ཚུན་སྡིག་ལྟ་དང་འགྱོད་པ་
སེལ་བ་སོགས་ཡོད་པའི་ཕྱིར། འདིས་བླ་སློབ་ཀྱི་མཚན་ཉིད་ཚང་ཚུལ་ཡང་བསྟན་ཏོ། །ཞེ་

འགྲེལ་མཆན་སྐབས་བཞི་པ། 65 རྣམ་རྫོགས་སྦྱོར་བ།
གསུམ་པའི་མདོར་འཆད་པ་པོས་ཉན་པ་པོ་ཕྱིར་སྤོང་བ་ལས་མེད་པས། ཤེར་སྒྲོན་དང་ཤནྟི་
བས་འདི་ཚོགས་པ་ལས་ཉམས་པར་མ་སྦྱར་བར་ཚོགས་ལས་ཉམས་པ་ཉི་ཤུར་བྱས་པ། བརྒྱད་
སྟོང་བར་བྱང་ཆེན་པོས་ཚོགས་པ་དང་མི་ལྡན་པས་བདུད་ཀྱི་ལས་སུ་རིག་པར་བྱའོ། །ཞེས་
པ་ལྟར། སྣང་བ་གཉིས་ཀར་གཉིས་ཀ་ལ་སྦྱར་བས་མི་འཐད་དོ། །རད་ཀིར་གྱིས་ཉེར་
གཅིག་པ་ནས་ཉེར་ལྔ་ཚོགས་པར་སྦྱར་བ་མི་འཐད་པ་ཤེས་སླའོ། །གསུམ་པ་འགལ་རྐྱེན་
གཞན་ལ་བརྟེན་པ་གསུམ་ནི། བདུད་དགེ་སློང་གི་ཆ་བྱད་དུ་འོངས་ནས་ངེད་ཀྱི་མདོ་སྡེ་
ནང་དུ་འབྱུང་བ་ཡུམ་ཡིན་གྱི་རྒྱས་འབྲིང་བསྡུས་གསུམ་དུ་འབྱུང་བ་མིན་ནོ། །ཞེས་ཆོས་
དང་གང་ཟག་གི་བར་དུ་དབྱེན་བྱེད་པ་བདུད་ཀྱིས་འབྱེད་པའི་སྦྱོར་བ་དང་། མདོ་ནི།
རབ་འབྱོར། ནས། རིག་པར་བྱའོ། །ཞེས་པའོ། །མི་སྡུག་པ་སྒོམ་པ་སོགས་གནས་ལུགས་
ཀྱི་དོན་བསྒོམ་པར་སྟོན་པ་སོགས་ཡུམ་བཅོས་མ་ཉེ་བར་སྒྲུབ་པ་དང༌། མདོ་ནི། རབ་
འབྱོར། ནས། རིག་པར་བྱའོ། །ཞེས་པའོ། །བདུད་སངས་རྒྱས་སུ་སྤྲུལ་ནས་དེ་ལ་འདོད་
པ་སྐྱེད་དུ་བཅུག་པས་དད་འདོད་ཀྱི་ཡུལ་ཇི་ལྟ་བ་བཞིན་མ་ཡིན་པར་དད་པ་དང་དགའ་
བ་བསྐྱེད་པ་ཞེས་བྱ་བ་རེ་རེ་མཐར་སྦྱར་བ་སྔ་མའི་གསུམ་ཚན་ལས་གཞན་གསུམ་སྟེ།
མདོ་ནི། རབ་འབྱོར། ནས། རང་བཞིན་གྱིས་སྟོང་ངོ་། །ཞེས་པའོ། །རབ་འབྱོར་གཞན་
ཡང་། ནས། རྒྱུན་མི་འཆད་པར་བསླད་པར་མཛད་དོ་ཞེས་པས་བར་ཆད་མང་ཡང་སེམས་
དཔའ་ཆེན་པོ་རྣམས་སངས་རྒྱས་བྱང་སེམས་རྣམས་ཀྱིས་བུ་མང་པོ་ཡོད་པའི་མ་བསྲུང་བ་
ལྟར་མིན་ཞེས་སེལ་བྱེད་གཉེན་པོ་གསུངས་སོ། །བརྒྱད་སྟོང་བར་ཉེར་གཅིག་པ་ཡན་ཡོངས་
འཛིན་གྱི་མཆན་ལྟར་ལ། ཉེར་གཉིས་པ་ནི། རབ་འབྱོར་གཞན་ཡང་ཆོས་ཉན་པ། ནས།
བྱང་ཆེན་ཚོགས་དང་བྲལ་བས་བདུད་ལས་སུ་རིག་པར་བྱའོ། །ཞེས་པ་ཡིན་ཀྱང་དེ་གཉིས་
བྱས་ནས་སྦྱངས་པའི་ཡོན་ཏན་དང་ལྡན་པ་ཉེར་ལྔ་བར་བྱས་ནས་སྦྱིན་པ་དང་མི་ལེན་པ་དོར་
བ་སྣང་བ་གཉིས་དང་འགལ་ལོ། །རབ་འབྱོར་གཞན་ཡང་ཆོས་སྨྲ་བ། ནས། རིག་པར་

འགྲེལ་མཚན་སྐབས་བཞི་པ། 66 རྣམ་རྫོགས་སྦྱོར་བ།
བྱའོ། །ཞེས་པས་ཉེར་གསུམ་པ་དང་ཉེར་བཞི་བ་གཉིས་བསྟན། རབ་འབྱོར་གཞན་ཡང་
ཆོས་ཉན་པ། ནས། རིག་པར་བྱའོ། །ཞེས་པས་ཉེར་ལྔ་ཉེར་དྲུག་ཉེར་བདུན་པ་གསུམ་
བསྟན། རབ་འབྱོར་གཞན་ཡང་ཆོས་ཉན་པ་ནི་དད་པ་དང་ལྡན། ནས། རིག་པར་བྱའོ།།
ཞེས་པས་ཉེར་བརྒྱད་པ་དང༌། རབ་འབྱོར་གཞན་ཡང་ཆོས་སྨྲ་བ། ནས་བྱའོ། །ཞེས་
པས་ཉེར་དགུ་པ་དང་སུམ་ཅུ་བ་གཉིས་བསྟན། རབ་འབྱོར་གཞན་ཡང་ཆོས་ཉན་པ་གཉིད་
ཆེ༑ ནས། འདི་ཡང་བྱང་ཆེན་བདུད་ལས་སུ་རིག་པར་བྱའོ། །ཞེས་པས་སོ་གཅིག་སོ་
གཉིས་སོ་གསུམ་སོ་བཞི་བ་བཞི་བསྟན། རབ་འབྱོར་གཞན་ཡང་ཤེར་ཕྱིན། ནས། བྱའོ།།
ཞེས་པས་སོ་ལྔ་བ་དང་། རབ་འབྱོར་གཞན་ཡང་ཤེར་ཕྱིན། ནས། བྱའོ། །ཞེས་པས་སོ་
དྲུག་པ་དང་། རབ་འབྱོར་གཞན་ཡང་དགེ་སློང་། ནས། འགྱུར་བ་དང་ཞེས་པས་སོ་བདུན་
པ་དང་། ཆོས་སྨྲ་བ་དང༌། ནས། མི་འགྱུར་བ་དང༌། ཞེས་པས་སོ་བརྒྱད་པ་དང༌། ཆོས་
སྨྲ་བ་དེ། ནས། མི་འདོད་པ་དང༌། ཞེས་པས་སོ་དགུ་བ་དང་། གང་དང་། ནས། རིག་
པ་དང་། ཞེས་པས་བཞི་བཅུ་བ་དང༌། ཆོས་སྨྲ་བ། ནས། རིག་པར་བྱའོ། །ཞེས་པས་ཞེ་
གཅིག་པ་དང་། རབ་འབྱོར་གཞན་ཡང་ཆོས་སྨྲ་བ། ནས། བྱའོ། །ཞེས་པས་ཞེ་གཉིས་
པ་དང་། རབ་འབྱོར་གཞན་ཡང་དགེ་སློང་། ནས། བྱའོ། །ཞེས་པས་ཞེ་གསུམ་པ་དང༌།
རབ་འབྱོར་དེ་ལྟར། ནས། སྤང་བར་བྱའོ། །ཞེས་པས་ཚོགས་པ་ཉམས་པའི་མཇུག་བསྡུ་
བར་རྒྱན་སྣང་དུ་གསུངས་པས་འདི་ཞེ་བཞི་པར་སྦྱར་བ་མི་འཐད་དོ། །དེ་སྐད་ཅེས། ནས།
བརྩོན་པ་ཆེར་བྱེད་དོ། །ཞེས་པས་ཞེ་བཞི་བ་དང་། རབ་འབྱོར་གཞན་ཡང་བདུད། ནས།
རིག་པར་བྱའོ། །ཞེས་པས་ཞེ་ལྔ་བ་དང་། རབ་འབྱོར་གཞན་ཡང་བདུད། ནས། རིག་
པར་བྱའོ། །ཞེས་པས་ཞེ་དྲུག་པ་དང་། རབ་འབྱོར་དེ་ལྟར། ནས། བཅུ་གཅིག་པའོ།།
ཞེས་པས་དེ་དག་གི་མཚོན་པའི་བདུད་ལས་མང་དུ་འབྱུང་བ་རྣམས་རྟོགས་ནས་སྤང་པར་
བྱ་བ་དང་སངས་རྒྱས་ཀྱིས་ཡོངས་སུ་གཟུང་བའི་ཕྱིར་བརྩོན་པར་བྱ་ཚུལ་བསྟན་ལ། དེ་

འགྲེལ་མཆན་སྐབས་བཞི་པ། 67 རྣམ་རྫོགས་སྦྱོར་བ།
ནས་ཡང་། ནས། མཛད་དོ་ཞེས་པས་སངས་རྒྱས་ཀྱིས་བརྩོན་པ་ཆེར་མཛད་པའི་དཔེས་
སེལ་བྱེད་གཉེན་པོ་བསྟན་ནོ། །སྡུད་པར། རྒྱུ་རྣམས་བཞི་ཡི་བྱང་ཆུབ་སེམས་དཔའ་མཁས་
སྟོབས་ལྡན། །བདུད་བཞིས་ཐུབ་པར་དཀའ་ཞིང་བསྐྱོད་པར་མི་ནུས་ཏེ། །སྟོང་བར་གནས་
དང་སེམས་ཅན་དོན་ཡོངས་མི་གཏོང་དང༌། །ཇི་སྐད་སྨྲ་བཞིན་བྱེད་དང་བདེར་གཤེགས་
བྱིན་བརླབས་ཅན། །ཞེས་པ་ལྟར་རོ། །གཉིས་པ་གྲངས་བསྡུ་བ་ནི། དེ་ལྟར་འགལ་རྐྱེན་
ཉེར་གསུམ་དང༌། མཐུན་རྐྱེན་མ་ཚང་བ་ཉེར་གསུམ་ཡོད་པ་དེ་ལྟར་ན་སྐྱོན་བཞི་བཅུ་
རྩ་དྲུག་ཡིན་ནོ། །ཚེགས་ཆེན་པོས་ཐོབ་པས་སྐྱོ་བ་ལེ་ལོ་དང༌། སྤོབས་པ་ཧ་ཅང་མྱུར་
བའི་རློམ་པ་ང་རྒྱལ་དང་། དེས་སྔ་མའི་མི་བརྟན་པར་བྱེད་པ་སོགས་ཀྱང་ཡོད་ལ། ཉམས་
བྱེད་ཀྱི་རྒྱུ་འོག་མ་དྲུག་ལ་དམན་སྡེ་ལ་འཇུག་འདོད་ཀྱི་བློ་དང་། དེ་ལ་བརྟེན་ནས་ཐེག་
ཆེན་དོན་གཉེར་གྱི་དགེ་བ་ཡོད་དོ། །གཡེངས་པའི་རྒྱུ་བརྒྱད་ལ་རྟེན་འབྱུང་གི་དངོས་པོ་
མེད་པར་འཛིན་པ་སོགས་ལོག་ཤེས་དང༌། ཡུལ་ཕྱོགས་མང་པོ་ཡིད་ལ་བྱེད་པ་སོགས་བློ་
དོན་མཐུན་ཡང་ཡོད་དོ། །མཐུན་རྐྱེན་མ་ཚང་བ་ལ་བླ་སློབ་ཐུགས་མི་མཐུན་ན་མི་ཉན་
སྙམ་པའི་བློ་དང་། དེའི་དབང་གིས་ཆོས་སྤྱོད་དང་བྲལ་བའི་ཆ་ལྟ་བུ་ལྡན་མིན་ཡང་ཡོད་
དོ༑ ༑དེའི་སློབ་དཔོན་ལ་བརྟེན་པ་ལ་དེས་འཆད་མི་འདོད་པ་དང་། ཐ་མ་གསུམ་བདུད་
ཀྱི་དབྱེན་གྱི་ཚིག་སྨྲ་བ་སོགས་དང་ཉན་པ་པོས་དེ་བདེན་པར་ཞེན་པ་སོགས་འཇོག་དགོས་
པས་ཉན་པ་པོའི་སྦྱོར་བའི་སྐྱོན་རྒྱུད་ཐ་དད་པའི་རྒྱུད་ལའང་འཇོག་པས་དཔྱད་བྱ་མང་ངོ་།།
གསུམ་པ་སྦྱོར་བའི་མཚན་ཉིད་ལ་སྤྱིའི་མཚམས་སྦྱར་བ། སོ་སོའི་དོན་བཤད་པ།
སྤྱིའི་གྲངས་བསྡུ་བ་གསུམ། དང་པོ་ནི་སྔར་བཤད་པ་ལྟར་གོ་རིམས་བཞིན་དུ་ཡོན་ཏན་
༼༡༽དང༌། ༼༣༽སྐྱོན་༼༢༽བླང་བ་དང༌། ༼༤༽དོར་བས་སྦྱོར་བ་རྣམས་བསྒོམ་པར་
བྱ་བ་ལ་ནི་སྦྱོར་བ་ཤེས་དགོས་པས་དེ་ལ་སྦྱོར་བའི་མཚན་ཉིད་ཤེས་པ་སྔོན་དུ་འགྲོ་བ་
ཅན་ཡིན་པས་ན། སྐྱོན་གྱི་འོག་ཏུ་སྦྱོར་བ་དེ་དག་གི་མཚན་ཉིད་འཆད་དོ། །གཉིས་

འགྲེལ་མཆན་སྐབས་བཞི་པ། 68 རྣམ་རྫོགས་སྦྱོར་བ།
པ་ལ། མདོར་བསྟན། རྒྱས་བཤད་དོ། །
སྦྱོར་བའི་མཚན་ཉིད་མདོར་བསྟན་པ།
དང་པོ་ལ་གཉིས་ཀྱི་དང་པོ་རྩ་བ་ནི། བྱེད་པ་གང་གིས་ལམ་ཤེར་ཕྱིན་གྱི་སྦྱོར་
བའི་རང་བཞིན་མཚོན་པར་བྱེད་པ་དེའི་མཚན་ཉིད་དུ་ཤེས་བྱ་བར་མ་ཟད་མཚན་ཉིད་
དེ་ཡང་རྣམ་པ་གསུམ་དབྱེར་ཡོད་དེ། མཁྱེན་གསུམ་སྦྱོར་བ་མཚོན་པར་བྱེད་པའི་ཤེས་
པའི་མཚན་ཉིད་དང་། ཉན་རང་གི་ལམ་ལས་ཁྱད་པར་དུ་འཕགས་པའི་མཚན་ཉིད་ཁྱད་
པར་གྱི་མཚན་ཉིད་དང་། གཞན་དོན་སྒྲུབ་པའི་ནུས་པ་མཚོན་བྱེད་བྱེད་པ་སྟེ་གསུམ་ཡོད་
པའི་ཕྱིར། དེར་མ་ཟད་ལས་སུ་བྱ་བ་ངོ་བོ་ཉིད་བཅུ་དྲུག་པོ་གང་ཡིན་པ་དེ་སྦྱོར་བ་མཚོན་
བྱ་བའམ་མཚན་གཞི་ཡང་མཚན་ཉིད་ཡིན་ཏེ། མཚན་ཉིད་ཀྱི་སྐད་དོད་ལུཊ་བྱེད་པ་དང་
ལས་གཉིས་ཀ་ལ་འཇུག་པའི་ཕྱིར། གཉིས་པ་འགྲེལ་བ་ནི། ཞེས་བྱ་བ་གསུངས་ཏེ། བྱེད་
པར་སྒྲུབ་པའི་དབང་དུ་བྱས་ནས་གསུམ་པོ། །འདིས་སྤྱི་བྱེ་བྲག་གི་སྦྱོར་བ་རྣམས་མཚོན་
པར་བྱེད་པས་ན། ཤེས་པ་དང་། ཁྱད་པར་དང་། བྱེད་པའི་མཚན་ཉིད་དང་། ལས་
སུ་སྒྲུབ་པའི་དབང་དུ་བྱས་ནས་ངོ་བོ་ཉིད་བཅུ་དྲུག་པོ་དེ་རྣམས་མཚན་གཞི་དང་མཚོན་
པར་བྱ་བ་ཡིན་པས་ན་ངོ་བོ་ཉིད་ཀྱི་མཚན་ཉིད་དེ། མཚན་ཉིད་ནི་རྣམ་པ་བཞིར་
ཤེས་པར་བྱའོ། །འདི་དག་ལ་རྒྱས་བཤད་ཀྱི་མདོ་ལས་ཟུར་བ་མེད་དོ། །འདིར་མཚན་
མཚོན་གྱི་དོན་ལ་གསེར་ཕྲེང་རྣམ་བཤད་སོགས་སུ། གཞན་ལུགས། རང་ལུགས་གཉིས་
བྱས་པའི་དང་པོ་ལ། ཀུ་མ་ར་ཤྲིས། སྒོམ་པ་པོ་རང་རྒྱུད་ལ་སྦྱོར་བ་སྐྱེས་པ་ཤེས་པར་
བྱེད་པ་ན་མཁྱེན་གསུམ་མམ་མཁྱེན་གསུམ་གྱི་སྦྱོར་བ་ཆོས་ཅན་དུ་བྱས་ནས་ངོ་བོ་ཉིད་མཚན་
ཡིན་པའམ་དེ་སྔོན་དུ་སོང་བ་བསྒྲུབ་བྱ་དང༌། གཞན་རྒྱུད་ལ་དེ་དག་སྐྱེས་པར་དཔག་པ་
ན་སྐྱེས་བུ་ཆོས་ཅན་དུ་བྱ་ལ། ཤེས་ཁྱད་བྱེད་གསུམ་རིམ་བཞིན་དེ་དག་དཔོག་བྱེད་ཀྱི་ཕྱོགས་

འགྲེལ་མཚན་སྐབས་བཞི་པ། 69 རྣམ་རྫོགས་སྦྱོར་བ།
ཆོས་དང་རྗེས་སུ་འགྲོ་ལྡོག་གི་ཚུལ་གསུམ་འཇོག་ཟེར། གསེར་ཕྲེང་དུ་སྐྱེས་བུ་ཆེན་པོའི་
ཟེར་བ་མ་དག །ཤེས་མཚན་རྟགས་སུ་བྱས་ནས་ཡིན་འགོད་ཡོད་འགོད་གང་བྱས་ཀྱང་ཁྱབ་
པ་མ་ངེས་ལ། མཁྱེན་གསུམ་ཆོས་ཅན་ཡིན་ན་སྒྲུབ་ཆོས་ལ་མ་གྲུབ་ཀྱང་། མཁྱེན་གསུམ་
གྱི་སྦྱོར་བ་ཆོས་ཅན་དུ་བྱས་ནས་སྦྱོར་བའི་ངོ་བོ་ཉིད་ཡིན་པར་སྒྲུབ་ན། མཚན་ཉིད་རྣམས་
སྦྱོར་བ་སྐྱེས་པ་ཤེས་བྱེད་དུ་བཤད་པ་དང་ནང་འགལ་ལ། མཚན་ཉིད་དེ་སྦྱོར་བའི་སྔོན་
དུ་སོང་བར་སྒྲུབ་ན་ཆོས་ཅན་དེ་སྐྱེས་པ་ན་སྦྱོར་བ་སྐྱེས་པས་སྔོན་དུ་སོང་བ་མི་འཐད་དོ། །བྱེད་
ཁྱད་གཉིས་ཀྱིས་རྗེས་སུ་འགྲོ་ལྡོག་གིས་མཚོན་ཀྱང་དེ་རྗེས་ཁྱབ་ལྡོག་ཁྱབ་ཀྱི་དོན་མིན་ལ།
དེའི་འཁྲུལ་གཞི། རྩ་བར་མཚན་ཉིད་དང་པོ་གསུམ་ཤེས་བྱེད་དང་བཞི་བ་ཤེས་པར་བྱ་རྒྱུར་
བསྟན་པས་ཡིན་ནོ། །ཤེར་འབྱུང་གིས་སྔར་རྣམ་པའི་སྐབས་སུ་བཤད་པའི་མཁྱེན་གསུམ་
གྱི་དོན་རྣམ་དེ་དག་རྟོགས་པའི་ཐེག་ཆེན་གྱི་སྦྱོར་བ་སྐབས་འདིའི་ཤེས་མཚན་དང་། དེ་
དག་སྲིད་ཞིའི་སྐྱོན་དང་བྲལ་ཏེ་རྣམ་དག་ཏུ་ཤེས་པ་ཁྱད་མཚན་དང༌། དེ་སྐད་ཅིག་གཉིས་
པར་བྱེད་ལས་ཁྱད་པར་ཅན་དུ་གྱུར་བ་བྱེད་མཚན་གསུམ་པོ་དེ་དག་རྒྱུར་ཡོད་པའི་འབྲས་
བུ་ཁྱད་པར་མཚོན་པ་ངོ་བོ་ཉིད་མཚན་ཟེར་ལ། འགྲེལ་བའི་མཚམས་སྦྱོར་གྱི་ཚིག་རྣམས་
དྲངས་ནས་དང་པོར་རིམ་ཆར་ཐོབ་པར་བཤད་དོ། །སྔར་གྱི་མཁྱེན་གསུམ་དང་འདིའི་མཁྱེན་
གསུམ་ཡུལ་མཁྱེན་ཚུལ་མི་འདྲ་ལ། ཁྱད་མཚན་མཁྱེན་གསུམ་ལ་སྦྱར་བ་སློབ་དཔོན་དང་
འགལ་ཞིང༌། དེ་དག་རིམ་ཅན་དུ་ཐོབ་པ་ཡང་མི་འཐད་དོ། །བོད་ཀྱི་བཤད་ཚུལ་ལ་ལོ་
ཆེན་གྱིས་གོ་མིའི་དགོངས་པར་བྱས་ནས། དཔེར་ན་རྩའི་མེ་མཚན་གཞི། ཚ་ཞིང་སྲེག་
པ་མཚན་ཉིད། མེའི་ཐ་སྙད་བྱ་རུང་མཚོན་བྱ། མཚན་མཚོན་གཞི་གསུམ་མཚོན་བྱེད་
ཀྱི་ཚད་མ་མཚོན་པ། ཞེས་པ་བཞིན་དུ། སྦྱོར་བ་ཉི་ཤུ་ནི་མཚན་གཞི་ཡིན་ལ། དེ་རྔོག་
ཊིཀ་ལས། སྦྱོར་བ་ཉི་ཤུ་བོ་འདི་ལམ་ཤེས་ཀྱི་རང་བཞིན་དུ་གྱུར་བ་ཁོ་ན་ཡིན་མོད་ཀྱི་བསྒོམ་
པར་བྱ་བའི་ཡུལ་ཐམས་ཅད་མཁྱེན་པ་ཉིད་གསུམ་གྱི་རྣམ་པ་ལ་དམིགས་པའི་སྒོ་ནས་སྦྱོར

འགྲེལ་མཆན་སྐབས་བཞི་པ། 70 རྣམ་རྫོགས་སྦྱོར་བ།
བ་ཉི་ཤུ་བོ་རྣམ་པ་གསུམ་དུ་འགྱུར་རོ། །དེ་དག་ཀྱང་ལྡོག་པའི་དབྱེ་བས་གསུམ་ཡིན་གྱི་
ངོ་བོ་ཉིད་ཐ་དད་པའི་ངེས་པ་ནི་མེད་དོ་ཞེས་པ་ལྟར། རྣམ་བཤད་དུ་གཞི་ཤེས་ཀྱི་རྣམ་པའི་
སྟོང་བདག་མེད་གཉིས་དང༌། ལམ་ཤེས་ཀྱི་སྟོང་བདག་མེད་ངོ་བོ་ཉིད་མེད་པའི་ཆ་གཅིག་
དང༌། རྣམ་མཁྱེན་གྱི་རྣམ་པའི་རྣམ་པར་ཐར་བའི་སྒོ་སྟོང་བ་ཉིད་དང་སྡུག་བསྔལ་གྱི་བར་
ཆད་མེད་ལམ་དང་དེ་བཞིན་ཉིད་ཀྱི་རྣམ་པའི་ཆ་གཅིག་ལ་དམིགས་ནས་བདེན་སྟོང་དང་།
ཆོས་ཅན་གྱི་རྣམ་པ་བརྒྱ་དང་གཉིས་ཀྱི་ངོ་བོ་བདེན་སྟོང་དུ་རྟོགས་པ་གནས་པ་བཀག་པའི་
སྦྱོར་བ་དང༌། གཞི་ཤེས་ཀྱི་འགོག་ལམ་གྱི་རྣམ་པ་བཅུ་དགུ་དང༌། ལམ་ཤེས་ཀྱི་འགོག་
ལམ་གྱི་རྣམ་པ་ཉེར་གསུམ་དང༌། རྣམ་མཁྱེན་གྱི་རྣམ་པར་ཐར་བའི་སྒོ་མཚན་མེད་དང་།
འགོག་ལམ་གྱི་བར་ཆད་མེད་ལམ་གཉིས། དེ་བཞིན་ཉིད་ཀྱི་ཆ་གཅིག་ལ་དམིགས་ནས་
བདེན་སྟོང་དང༌། ཆོས་ཅན་གྱི་རྣམ་པ་བརྒྱ་དང་གཉིས་ཀྱི་རྒྱུ་བདེན་སྟོང་དུ་རྟོགས་པ་རྣལ་
འབྱོར་བཀག་པའི་སྦྱོར་བ་དང་། གཞི་ཤེས་ཀྱི་རྣམ་པའི་མི་རྟག་སྡུག་བསྔལ་དང་ཀུན་འབྱུང་
གི་གཞི་སྟེ་དྲུག་བདེན་སྟོང་དུ་རྟོགས་པ་ཟབ་པའི་སྦྱོར་བ་དང༌། ལམ་ཤེས་ཀྱི་མི་རྟག་སྡུག་
བསྔལ་དང་ཀུན་འབྱུང་གི་བརྒྱད་དང་ངོ་བོ་ཉིད་མེད་པའི་ཆ་གཅིག་སྟེ་བཅུ་གཅིག་བདེན
སྟོང་དུ་རྟོགས་པ་གཏིང་དཔག་དཀའ་བའི་སྦྱོར་བ་དང༌། རྣམ་མཁྱེན་གྱི་རྣམ་པའི་སྨོན་མེད་
དང་སྡུག་བདེན་གྱི་བར་ཆད་མེད་ལམ་གྱི་ཆ་གཅིག་དང་ཀུན་འབྱུང་གི་བར་ཆད་མེད་ལམ་
དང་དེ་བཞིན་ཉིད་ཀྱི་ཆ་གཅིག་ལ་དམིགས་ནས་བདེན་སྟོང་དང་ཆོས་ཅན་གྱི་རྣམ་པ་བརྒྱ་
དང་གཉིས་ཀྱི་འབྲས་བུ་བདེན་སྟོང་དུ་རྟོགས་པ་ཚད་མེད་པའི་སྦྱོར་བ་སྟེ་རང་བཞིན་གྱི་སྦྱོར་
བ་ལྔ་དང༌། དེ་རེ་རེ་ལ་གནས་སྐབས་ཀྱི་དབྱེ་བ། ཚེགས་ཆེན་ཡུན་རིང་རྟོགས་པ་སོགས་
བརྒྱད། བསྒོམ་པ་རྫོགས་པ་འཕེལ་འགྲིབ་མེད་པ་སོགས་བཞི། འབྲས་བུ་རིན་ཆེན་སྦྱིན་
པ་སོགས་གཉིས། དུས་ཀྱིས་ས་མཚམས་ཀྱི་སྦྱོར་བ་དང་བཅོ་ལྔར་ཕྱེ་བས་སོ། །མཚོན་
བྱ་ནི། ངོ་བོ་ཉིད་མཚན་བཅུ་དྲུག་ཆོས་སྐུའི་ཐུན་མོང་མ་ཡིན་པའི་རྒྱུར་མཚོན་པར་བྱ་ལ།

རྣམ་རྫོགས་སྦྱོར་བ།
འགྲེལ་མཆན་སྐབས་བཞི་པ། 71
མཚན་ཉིད་ནི། ཁྱད་མཚན་བཅུ་དྲུག་གིས་རང་དོན་ཕུན་ཚོགས་སྒྲུབ་བྱེད་ཀྱི་ཁྱད་པར་དང་།
བྱེད་མཚན་བཅུ་དྲུག་གིས་གཞན་དོན་ཕུན་ཚོགས་སྒྲུབ་བྱེད་དུ་མཚོན་པར་བྱེད་པ་ཡིན་ནོ།།
མཚོན་ཚུལ་ནི། སྦྱོར་བ་ཉི་ཤུ་ཆོས་ཅན། ཆོས་སྐུའི་རྒྱུ་ཐུན་མོང་མ་ཡིན་པའི་སྦྱོར་བའི་
ངོ་བོ་ཉིད་ཡིན་ཏེ། དོན་གཉིས་ཕུན་ཚོགས་སྒྲུབ་བྱེད་ཀྱི་མཚན་ཉིད་གཉིས་དང་ལྡན་པའི་
ཕྱིར་ཞེས་མཚོན་པ་ཡིན་ལ། དེ་ལྟར་རྟོགས་པའི་བློ་ལ་མཚོན་པ་ཡེ་ཤེས་ཟེར་ཞིང་། དེ་
ཤེས་པ་བཅུ་དྲུག་པ་ཕྲག་གསུམ་སྟོན་པའི་གཞུང་གིས་ཤུགས་ལ་བསྟན་གྱི་དངོས་བསྟན་གྱི་
ཤེས་པ་ཞེ་བརྒྱད་ཀྱིས་མཚན་ཉིད་གཉིས་ལ་མ་དམིགས་པས་ཤེས་མཚན་དངོས་མིན་ལ།
མཚོན་པ་ཡེ་ཤེས་དེ་ལ་ལམ་མ་ཞུགས་གྱི་ཐོས་བསམ་དང༌། ལམ་ཞུགས་ཀྱི་རྗེས་ཐོབ་རྟོག་
བཅས་གཉིས་ཡོད་ལ། སྦྱོར་བ་ཉི་ཤུ་མཁྱེན་གསུམ་གྱི་སྦྱོར་བར་བྱས་ནས་དེ་དམིགས་པའི་
སྒོ་ནས་ཡིན་ཞེས་ཟེར་རོ། །སྦྱོར་བ་ཉི་ཤུ་བོ་སྤྱིར་མཚན་གཞིར་རུང་མོད། སློབ་དཔོན་
སེང་བཟང་གིས་རྩ་བའི་དགོངས་པ། འགྲེལ་བ་ལྟར་ན་ངོ་བོ་ཉིད་མཚན་སྟོན་པའི་གཞུང་
གིས་མཚན་གཞི་མཚོན་བྱ་གཉིས་ཀ་བསྟན་ལ། ཤེས་མཚན་སྟོན་པའི་གཞུང་གིས་མཁྱེན་
གསུམ་སྦྱོར་བའི་ཤེས་མཚན་ཕྲག་གསུམ་དངོས་སུ་བསྟན་པར་སྣང་བ་གཉིས་སོགས་རྩ་འགྲེལ་
ཀུན་ན་གསལ་བས་མཚོན་པ་ཡེ་ཤེས་ལ་སྦྱར་བ་མིན་ཚུལ་རྣམ་བཤད་ལྟར་རོ། །སྔོན་གྱི་
མཁས་པ་འབྲེ་ཨར་སོགས་ཀྱིས་སྦྱོར་བ་ཉི་ཤུ་མཚན་གཞི། དེའི་སངས་རྒྱས་སྐྱེད་པའམ་
སངས་རྒྱས་ཀྱིས་འཇིག་རྟེན་སྟོན་པའི་ནུས་པ་མཚོན་བྱ་དང༌། སྦྱོར་བ་དེའི་མཁྱེན་གསུམ་
གྱི་རྟོགས་པ་མཐར་ཐུག་སྐྱེད་པའི་ནུས་པ་ཤེས་མཚན་ཡིན་གྱི། ཤེས་པ་བཅུ་དྲུག་པ་ཕྲག་
གསུམ་ནི་སངས་རྒྱས་ཀྱི་ཡེ་ཤེས་ཡིན་པས། དེ་སྐྱེད་པའི་ནུས་པ་ཤེས་མཚན་ཡིན་པ་ལ་དགོངས་
ནས་མདོ་དང་བསྟན་བཅོས་སུ་ཁྱད་པར་དུ་བྱས་རྒྱུའི་ཆོས་ཤེས་པ་དེ་དག་ལ་ཁྱད་པར་བྱེད་
ཆོས་ཤེས་མཚན་གྱི་མིང་བཏགས་པ་ཡིན་པར། མདོ་ལས། ཡུམ་གྱིས་དེ་བཞིན་གཤེགས་
པའི་སྟོབས་བཅུ་སྐྱེད་པ་སོགས་ཀྱིས་བསྒྲུབས་སོ། །ཁྱད་མཚན་བསམ་མི་ཁྱབ་སོགས་ཆོས་

འགྲེལ་མཆན་སྐབས་བཞི་པ། 72 རྣམ་རྫོགས་སྦྱོར་བ།
ཀྱི་བདག་མེད་རྟོགས་པའི་སྦྱོར་བ་དང་། བྱེད་པ་ནི་སྦྱོར་བ་རང་དང་མཐུན་པའི་རྟོགས་པར་
གཞན་འགོད་པའི་ནུས་པ་འཇོག་ལ། མཚོན་བྱ་ལ། སངས་རྒྱས་སྐྱེད་ནུས་པ་དང་ནུས་པ་
དེ་ལྡན་གྱི་ངོ་བོ་ཉིད་བཅུ་དྲུག་བཞག་ནས། མཚོན་ཚུལ། རང་བཞིན་གྱི་སྦྱོར་བ་ལྔ་ཆོས་
ཅན། སངས་རྒྱས་སྐྱེད་པའི་ནུས་པ་དང་ལྡན་ཏེ། མཁྱེན་གསུམ་གྱི་རྟོགས་པ་སྟེ་ཤེས་པ་
བཅུ་དྲུག་པ་ཕྲག་གསུམ་སྐྱེད་པའི་ནུས་པ་དང་ལྡན་པའི་ཕྱིར། ཞེས་དང་། ཆོས་ཅན་འདྲ་
ལ༑ ཁྱོད་ཁོ་ན་སངས་རྒྱས་སྐྱེད་པའི་ནུས་པ་དང་ལྡན་ཏེ། བསམ་མི་ཁྱབ་སོགས་བཅུ་དྲུག་
རྟོགས་པའི་ཁྱབ་པར་དང་ལྡན་པའི་ཕྱིར། ཞེས་ཉན་རང་སོགས་གཞན་ལྡན་རྣམ་གཅོད་དང་།
སངས་རྒྱས་ཀྱི་གཞན་དོན་མཐར་ཐུག་སྐྱེད་བྱེད་ཡིན་ཏེ། ད་ལྟ་རང་དང་མཐུན་པའི་རྟོགས་
པ་ལ་གཞན་འགོད་པའི་ནུས་ལྡན་ཡིན་པའི་ཕྱིར། ཞེས་གསུམ་གས་སངས་རྒྱས་སྐྱེད་བྱེད་
དུ་མཚོན་ལ། ངོ་བོ་ཉིད་མཚན་མཚན་ཉིད་དུ་མི་བཞེད་པ་འདྲ་ལ། གསེར་ཕྲེང་ལས། མཚན་
ཉིད་ཕྱི་མ་གསུམ་གྱི་མཚོན་ཚུལ་ནི། རང་ལུགས་ཀྱི་སྐབས་སུ་འཆད་པར་འགྱུར་རོ་གསུངས་
པ༑ ཁྱད་མཚན་གྱི་གཞན་ལྡན་རྣམ་གཅོད་དང༌། བྱེད་པས་གཞན་དོན་བྱེད་པའི་ནུས་
ལྡན་དང༌། ངོ་བོ་ཉིད་མཚན་མཚོན་བྱ་སྦྱོར་བའི་ངོ་བོ་ཡིན་པ་རང་ལུགས་དང་འདྲ་བའི་
དོན་ཡིན་གྱི། མཚོན་ཚུལ་མི་འདྲ་སྟེ། རེད་མདའ་བའི་ཉི་ཟེར་ལས། ཁྱད་མཚན་གྱིས་
ཁྱོད་ཁོ་ན་སངས་རྒྱས་སྐྱེད་པའི་ནུས་པ་ཡོད་དེ། ནས། གཞན་ལྡན་རྣམ་གཅོད་དུ་མཚོན་
བྱེད་ཡིན་པས་སངས་རྒྱས་ཀྱི་གཞན་དོན་ཁྱད་པར་ཅན་སྐྱེད་བྱེད་ཡིན་ཏེ། ད་ལྟ་རང་དང་
རྗེས་སུ་མཐུན་པའི་རྟོགས་པ་ལ་གཞན་འགོད་པའི་བྱེད་པ་དང་ལྡན་པའོ་ཞེས་པའི་ཚུལ་གྱིས་
སངས་རྒྱས་སྐྱེད་བྱེད་མཚོན་ནོ། །ཞེས་དང༌། ཡང་དེ་ཉིད་ལས། དེས་ཤེས་ཁྱད་བྱེད་
གསུམ་གྱི་སྦྱོར་བ་མཚོན་ཚུལ་ནི། སངས་རྒྱས་སྐྱེད་བྱེད་དུ་མཚོན་པ་ཡིན་ཏེ། ཞེས་གསུངས་
པ་གང་ཞིག་རང་ལུགས་ལ་སངས་རྒྱས་སྐྱེད་བྱེད་དུ་མཚོན་པ་མ་ཡིན་པའི་ཕྱིར། ཞེས་རྟོགས་
སྣང་དུ་གསུངས་ལ། རྣམ་བཤད་དུ། དེ་དང་ཤེས་ཁྱད་བྱེད་གསུམ་ལ་ཐེག་ཆེན་སྦྱོར་བའི་

རྣམ་རྫོགས་སྦྱོར་བ།
འགྲེལ་མཆན་སྐབས་བཞི་པ། 73
ཐ་སྙད་འཇུག་པའི་རྒྱུ་མཚན་དུ་མཛད་པ་ཞེས་སོགས་ཀྱིས། རེད་མདའ་བའི་མཚོན་བྱ་སྦྱོར་
བ་ཐ་སྙད་དང་། མཚན་ཉིད་རྣམས་ཐ་སྙད་འཇུག་པའི་རྒྱ་མཚན། ཤེས་བྱེད་ཡིན་པ་མཚོན་
ཚུལ་དུ་བཤད་པའང་བཀག་གོ །འདི་དག་ནི་ཉི་ཟེར་ལས། འབྲེས་ཤེས་རབ་འབར་དང་
ཨར་བྱང་ཆུབ་ཡེ་ཤེས་ཀྱིས་བཞེད་པར་གསུངས་པ་ལྟར་དེ་དག་གི་བཞེད་པ་ཡིན་ནོ། །དགག་
ཚུལ། གསེར་ཕྲེང་དུ། མདོའི་དངོས་བསྟན་གྱི་མཚན་ཉིད་དང་པོ་གསུམ་གྱིས་འབྲས་བུས་
རྒྱུ་མཚོན་པ་ཡིན་པས་སྦྱོར་བའི་སྟེང་གི་ནུས་པ་དེར་མི་འཐད་ཅེས་བཀག་ལ། རྟོགས་སྣང་
ལས། དེ་ལྟར་ན་ཤེས་ཁྱད་བྱེད་གསུམ་པོ་གང་ཡང་ཐེག་ཆེན་སྦྱོར་བའི་མཚན་ཉིད་མ་ཡིན་
པར་སངས་རྒྱས་སྐྱེད་པའི་ནུས་ལྡན་གྱི་མཚན་ཉིད་དུ་ཐལ་བར་འགྱུར་བའི་ཕྱིར། གཞུང་
གི་ཚིག་དོན་ལ་མ་ཞུགས་ཤིང་སྐབས་སུ་བབ་པའི་དོན་ལས་ཉམས་སོ་ཞེས། བུམ་པ་མཚན་
གཞི་དངོས་པོར་མཚོན་པ་ལ་དོན་བྱེད་ནུས་པ་མཚན་ཉིད་དུ་བྱས་ཚེ་དོན་བྱེད་ནུས་པ་བུམ་
པའི་མཚན་ཉིད་ཡིན་པར་ཐལ། མཚན་ཉིད་གསུམ་པོ་དེ་མཚན་གཞི་སྦྱོར་བའི་མཚན་ཉིད་
ཡིན་པའི་ཕྱིར། མ་གྲུབ་ན་སྐབས་འདིར་སྦྱོར་བའི་མཚན་ཉིད་མ་བཤད་པར་ཐལ་ལོ། །ཞེས་
བཀག་པ་ལྟར། རྣམ་བཤད་ལས་ཀྱང༌། འཕགས་སེང་གཉིས་ཀའི་ཚིག་དོན་ལ་མི་གསལ་
ཞིང་། ཞེས་གསུངས་པའི་ཕྱིར་རོ། །རྟོགས་སྣང་དུ་ཕྱི་རབས་ཀྱི་མཁས་པ་ཁ་ཅིག་ཤེས་
མཚན་ཞེ་བརྒྱད་སངས་རྒྱས་ཀྱི་སར་བཞག་ནས་འབྲས་བུས་རྒྱུ་མཚོན་པ་ཡིན་ཟེར་བ་བུ་སྟོན་
སོགས་ཡིན་ཏེ། བུ་ཊཱིཀ་ལས། དེ་དག་གི་འབྲས་བུ་ཤེས་པ་ཁྱད་པར་བྱེད་པ་རྣམས་མཚན་
ཉིད་ཡིན་ནོ། །མཚན་ཉིད་འབྲས་བུ་དེ་དག་གིས་མཚན་གཞི་མཁྱེན་གསུམ་གྱི་སྦྱོར་བ་དེ་
དག་འབྲས་བུ་དེ་དག་སྐྱེད་བྱེད་དུ་མཚོན་པ་ཡིན་ནོ་ཞེས་གསུངས་སོ། །མཐའ་དཔྱད་སྐབས་
འབྲས་བུའི་མཚན་ཉིད་དང་རྒྱུའི་མཚན་ཉིད་གཉིས་བྱས་ནས་རྒྱུའི་མཚན་ཉིད་ལ་དེ་བཞིན་
གཤེགས་པ་འབྱུང་རུང་དང་ལྡན་པ་མཚན་ཉིད་དོ། །ནས། བུ་སྐྱེད་པའི་ནུས་ལྡན་བུའི་
རྒྱུར་མཚོན་པ་བཞིན་ནོ། །ཞེས་སོགས་ཀྱིས་མཚན་ཉིད་བཞི་བོ་སྦྱོར་བའི་ངོ་བོར་བཞག་

འགྲེལ་མཆན་སྐབས་བཞི་པ། 74 རྣམ་རྫོགས་སྦྱོར་བ།
ཀྱང་དེ་མཐའ་དཔྱད་པའི་ཡན་ལག་ཏུ་བཀོད་ཙམ་མམ། ཡང་ན་རྟོགས་སྣང་ལྟར་ནང་འགལ་
མེད་པ། འོག་ཏུ་ཡང་ཇི་ལྟར་ན་ཤེས་པ་དེ་དག་སྦྱོར་བའི་བྱས་པར་ཤེས་པ་ན་སྦྱོར་བ་རྣམས་
ཤེས་པའི་རྒྱུར་མཚོན་པ་ཡིན་ཏེ། ཞེས་སྔར་ལྟར་ཡན་ལག་གི་སྐབས་སུ་ཡང་བཤད་པའི་
ཕྱིར། དེ་ཉིད་ལས། གང་ན་མཁྱེན་གསུམ་གྱི་ངོ་བོ་ཉིད་བཅུ་དྲུག་དང༌། ཞེས་དང་། གཞི་
ཤེས་ཉིད་ཀྱི་དབེན་པའི་ངོ་བོ་ཉིད། ཞེས་དང༌། རྣམ་མཁྱེན་ཉིད་ཀྱི་ངོ་བོ་ཉིད་ཅེས་ངོ་བོ་
ཉིད་མཚན་ཞེས་པ། མཁྱེན་གསུམ་གྱི་ངོ་བོ་ཉིད་དམ་རང་བཞིན་ཟེར་གྱི་སྦྱོར་བའི་ངོ་བོ་
ཉིད་དམ་རང་བཞིན་མིན་ལ། མཚོན་ཚུལ་ནི་མཁྱེན་གསུམ་གྱི་སྦྱོར་བ་དེ་དག་འབྲས་བུ་
ངོ་བོ་ཉིད་བཅུ་དྲུག་དང་ལྡན་པས་སྔར་གྱི་མཚན་ཉིད་དེ་དག་གིས་མཚོན་པར་བྱ་བའི་གཞི་
ལྟ་བུར་མཚོན་ཟེར་རམ་སྙམ་སྟེ་དཔྱད། ཉ་ཊིཀ་ལས། ངོ་བོ་ཉིད་མཚན་ཆོས་ཅན། མཁྱེན་
གསུམ་མམ་དེའི་སྦྱོར་བའི་མཚན་ཉིད་ཡིན་ཏེ། དེའི་ཐུན་མོང་མ་ཡིན་པའི་རང་བཞིན་གྱི་
ཆོས་ཡིན་པས་སོ། །སྔ་མ་གསུམ་ལའང་ཚུལ་དེ་སྦྱར་རོ་ཞེས། མཚན་ཉིད་བཞི་ག་ལ་མཁྱེན་
གསུམ་གྱི་མཚན་ཉིད་དང་། མཁྱེན་གསུམ་གྱི་སྦྱོར་བའི་མཚན་ཉིད་གཉིས་བྱས་ནས། དང་
པོས་མཁྱེན་གསུམ་གྱི་རྟོགས་པ་དང༌། དེའི་ཁྱད་པར་དུ་འཕགས་པའི་ཆ་དང༌། མཛད་
པ་དང་། རང་བཞིན་མཚོན་ལ། སྦྱོར་བའི་མཚན་ཉིད་བཞིས་སྦྱོར་བའི་རྟོགས་པ་སོགས་
བཞི་མཚོན་པར་བྱས་ནས་དེ་ཆོས་བཤེས་ཀྱི་དགོངས་པར་གསུངས་སོ། །བུ་སྟོན་དང་གཡགས་
པ་སོགས་ཀྱིས་ཤེས་ཁྱད་བྱེད་གསུམ་སངས་རྒྱས་ཁོ་ནར་བཞག་པ་ན། རྟོགས་སྣང་ལས།
མདོ་ལས་དེ་བཞིན་གཤེགས་པའི་ཤེས་པ་བཅུ་དྲུག་ཕྲག་གསུམ་སྒྲས་ཟིན་ལ་དངོས་སུ་བསྟན་
ནས་དེའི་ཤུགས་ལ་རྒྱུ་བྱང་སེམས་ཀྱི་ཤེས་པ་བཅུ་དྲུག་པ་ཕྲག་གསུམ་སྦས་དོན་གྱི་ཚུལ་དུ་
བསྟན་པ་ཡིན་ཞིང་། བསྟན་བཅོས་སུ་མདོའི་སྦས་དོན་མངོན་རྟོགས་ཀྱི་རིམ་པ་གཙོ་བོར་
བསྟན་པ་ཡིན་པས་བྱང་སེམས་ཀྱི་མཁྱེན་པར་གྱུར་པའི་ཤེས་པ་བཅུ་དྲུག་ཕྲག་གསུམ་བསྟན་
ཀྱི་དེ་བཞིན་གཤེགས་པའི་མཁྱེན་པ་མཚན་ཉིད་པ་བསྟན་པ་མ་ཡིན་ནོ། །ཞེས་པ་ལྟར། མདོ་

འགྲེལ་མཆན་སྐབས་བཞི་པ། 75 རྣམ་རྫོགས་སྦྱོར་བ།
དང་རྩ་བའི་དོན་སོ་སོར་འབྱེད་མ་ཐུབ་པས་ཡིན་ལ། ཁྱད་པར་དུ་ངོ་བོ་ཉིད་མཚན་སངས་
རྒྱས་སར་བཞག་པ་ནི་མདོ་བསྟན་བཅོས་གང་དང་ཡང་མི་མཐུན་ནོ། །ཚིག་གསལ་ལས།
འདིར་རང་བཞིན་གྱི་མཚན་ཉིད་གཟུང་ངོ་ཞེས་ཚ་རེག་གིས་མེ་མཚོན་པ་ལྟར་གསུངས་པ།
རྣམ་བཤད་དུ་རང་ལུགས་བྱས་ཀྱང་རང་གི་མཚན་ཉིད་ལ་མི་བྱེད་ལ། གསེར་ཕྲེང་ལས་
དེ་དང་ཤེས་པ་དེ། དེ་བ་སྐྱེད་བྱེད་དུ་བཤད་པ་མདོའི་དངོས་བསྟན་ལ་སྦྱར་ན། མདོ་ལས།
ཤེས་པ་རྣམས་སྦྱོར་བའི་འབྲས་བུར་གསུངས་པ་དང་འགལ་ལ། མཁྱེན་གསུམ་གྱིས་དེ་བ་
སྐྱེད་པ་ཤེས་པར་བྱེད་པ་ལ་གཞི་ཤེས་ཀྱི་ཆོག་གི་ཐ་མ་གཉིས་མི་དགོས་སྙམ་པ་ལ། ཁྱད་
མཚན་གྱིས་ཐ་མ་གཉིས་གཞི་ཤེས་ལས་ཁྱད་པར་དུ་འཕགས་པར་བསྟན་ཅེས། གཞི་ཤེས་
ཀྱི་ཤེས་མཚན་བཅུ་དྲུག་དང་ངོ་བོ་ཉིད་བཞི་སྟེ་ཉི་ཤུ་ཉན་ཐོས་ལ་བཞག་ནས། དེ་ལས་འཕགས་
པར་བསྟན་ནོ། །ཞེས། གཞི་ཤེས་ཀྱི་མཚན་ཉིད་ཉི་ཤ་ཐེག་ཆེན་གྱི་ལམ་ཡིན་པ་མ་ཤེས་
པ་དང་། ཁྱད་མཚན་གྱིས་དོན་ཅི་ཞིག་བྱ་སྙམ་པ་ལ་བྱེད་པའི་མཚན་ཉིད་སྟོན་ཞེས་བྱེད་
མཚན་ཁྱད་མཚན་གྱི་བྱེད་པར་བཤད་པ་སོགས་ནོར་བ་འབའ་ཞིག་བཤད་པའི་རྗེས་སུ་
འབྲངས་ནས་མཚན་ཉིད་འདི་དག་གི་དོན་རྟོགས་པར་འདོད་པ་ནི་འདོད་ལྷ་དགའ་བྱེད་འབའ་
ཞིག་གོ །ཞེས་ཉས་བརྟེན་ས་བཀག་གོ །ཉས་མཁྱེན་གསུམ་གྱི་མཚན་གཞི་མཁྱེན་གསུམ་
གྱི་རང་བཞིན་དང་སྦྱོར་བའི་མཚན་གཞི་སྦྱོར་བའི་རང་བཞིན་དུ་བྱས་ནས་སྔ་མ་ནི་སྦྱོར་བའི་
མཚན་ཉིད་མ་ཡིན་པར་བཤད་པ་ནི། འགྲེལ་བ་ལས། འདིས་སྦྱོར་བ་རྣམས་མཚོན་པར་
བྱེད་པས་ན། ཞེས་དང༌། སྦྱོར་བ་དག་མཚོན་པས་ན། ཞེས་པ་དང་འགལ་ཞིང་། ངོ་བོ་
ཉིད་མཚན་སངས་རྒྱས་ཀྱི་སར་བཞག་པ་ནི་སྐབས་དོན་ལས་ཉམས་སོ། །དེས་ན་གསེར་
ཕྲེང་ལས། བཅུ་དྲུག་པོ་འདི་ནི་སྦྱོར་བའི་ངོ་བོ་ཉིད་འབའ་ཞིག་ཏུ་བཤད་པས་འདི་སངས་
རྒྱས་སར་འདོད་ན་མི་འཐད་དོ། །ཞེས་གསུངས་སོ། །དེས་ན་འདི་ལ་རྒྱ་བོད་མང་བོ་འཁྲུལ་
འདུག་པས། གསེར་ཕྲེང་ལས། རྒྱན་གྱི་འགྲེལ་བ་རྣམས་སུ་ཞིབ་པར་མ་བྱུང་བས་རྟོགས་

འགྲེལ་མཆན་སྐབས་བཞི་པ། 76 རྣམ་རྫོགསས་སྦྱོར་བ
དཀའ་བར་འདུག་པའི་ཕྱིར་ཁོ་བོས་རྒྱས་པར་བཤད་གསུངས་སོ། །རང་ལུགས་ལ། མདོའི་
དངོས་བསྟན་གྱི་ཤེས་བྱེད་གཉིས་ཀྱིས་འབྲས་བུས་རྒྱ་མཚོན་པར་གངས་ཅན་གྱི་ཤིང་རྟ་ཆེན་
པོ་བཞེད་པ་རྩ་འགྲེལ་གྱི་དོན་དུ་གསུངས་ལ། རྟོགས་སྣང་དུ་གསུངས་ཚུལ་དྲངས་ཟིན་ཏོ།།
ཤིང་རྟ་ཆེན་པོ་འབྲེ་ཨར་ཡིན་ནམ་དཔྱད། ལོ་ཙྪ་བ་ཆེན་པོ་ཁ་ཅིག་མཚན་གཞི་དང་མཚོན་
བྱ་ཁྱད་པར་མེད་ཟེར་མཁན་ཉ་ཊི ཀ་ལས། བཅོམ་རལ་དང་དཔང་ལོ་ནི་ཞེས་གསུངས་པས་
མཚོན་བྱ་སྦྱོར་བའི་ཆོས་ཅན་ལ་མཚན་གཞི་ཐ་སྙད་མ་སྦྱར་ན་ལེགས་སོ། །ཞེས་པ་འོག་
གི་མཚོན་སྦྱོར་ལྟར་རོ། །མཚོན་བྱ་སྦྱོར་བའི་ཆོས་ཅན་ལ་ཤེས་ཁྱད་སོགས་མཚན་ཉིད་རྣམས་
འཇོག་པས། དེ་ལ་མཚན་གཞིའི་ཐ་སྙད་མི་སྦྱར་བའི་དོན་ནོ། །མཚན་ཉིད་ཀྱི་སྐད་དོད
ལི་ཊ་ལ་རིམ་བཞིན་རྐྱེན་ཀྲིད་ཏ་དང༌། གཱ་ཊ་བྱིན་པས་གང་གིས་མཚོན་བྱེད་ཤེས་ཁྱད་
བྱེད་གསུམ་དང༌། གང་མཚོན་བྱ་ངོ་བོ་ཉིད་མཚན་གཉིས་ཀ་ལ་འཇུག་པར་བྱེད་སྒྲུབ་དང་
ལས་སྒྲུབ་ཟེར་རོ། །དེ་ཡང་ཤེས་བྱེད་གཉིས་ཆོས་ཅན། ཐེག་ཆེན་སྦྱོར་བ་ལ་རིམ་བཞིན་
རང་དོན་དང་གཞན་དོན་མཐར་ཐུག་སྐྱེད་པའི་ནུས་པ་ཡོད་པར་མཚོན་ཏེ། རང་དོན་མཁྱེན་
གསུམ་གྱི་རྟོགས་པ་དང་གཞན་དོན་བྱེད་པའི་བྱེད་པ་དེ་དག་སྦྱོར་བ་ལས་བྱུང་བར་མཐོང་
བའི་ཕྱིར། དཔེར་ན་ཞིང་ལས་སྟོན་ཐོག་ཕུན་ཚོགས་སྐྱེ་བར་མཐོང་བ་ན་དེ་ལ་དེ་སྐྱེད་པའི་
ནུས་པ་ཡོད་པར་དཔོག་པ་བཞིན་ནོ། །ཁྱད་པར་བཅུ་དྲུག་ཆོས་ཅན། སྔར་གྱི་ནུས་པ་དེ་
དག་ཉན་རང་གི་སྦྱོར་བ་ལ་མེད་པ་མཚོན་ཏེ། ཁྱད་པར་དེ་དག་ཐེག་ཆེན་སྦྱོར་བ་ཁོ་ནར་
ཡོད་པའི་ཕྱིར། དེ་གསུམ་གྱིས་སྦྱོར་བ་ལས་དོན་གཞན་དུ་ནུས་པ་དེ་དག་མཚོན་པས་བྱེད་
སྒྲུབ་བོ། །ངོ་བོ་ཉིད་མཚན་བཅུ་དྲུག་ཆོས་ཅན། མཚོན་བྱ་སྦྱོར་བའི་ངོ་བོ་མཚོན་ཏེ། དེའི་
ངོ་བོ་སྤངས་རྟོགས་ཇི་ལྟ་བུ་དང་ལྡན་པ་ཤེས་པར་བྱེད་པའི་ཕྱིར། སྦྱོར་བའི་ངོ་བོ་མཚོན་
པས་ལས་སྒྲུབ་བོ། །ཐེག་ཆེན་རིགས་ཅན་གྱིས་འབྲས་བུ་བྱང་ཆུབ་ཐོབ་དོན་དུ་རྒྱུ་ལམ་ཤེར་
ཕྱིན་ལ་འཇུག་པ་ན་དོན་གཉིས་ཕུན་ཚོགས་སྐྱེད་པའི་ནུས་པ་དེ་ཁོ་ན་ཡོད་པར་མཚན་ཉིད་

འགྲེལ་མཆན་སྐབས་བཞི་པ། 77 རྣམ་རྫོགས་སྦྱོར་བ།
དང་པོ་གསུམ་དང༌། དེ་ངོ་བོ་སྤངས་རྟོགས་ཇི་ལྟ་བུ་དང་ལྡན་པ་ཤེས་པ་ལ་ཐ་མ་བསྟན་
པས། མཚན་ཉིད་ཤེས་པ་སྦྱོར་བ་སྒོམ་པའི་སྔོན་དུ་འགྲོ་ཚུལ་དང༌། འདིར་མཚན་ཉིད
བསྟན་པའི་དགོས་པ་དང་གྲངས་ངེས་ཡང་བསྟན་ནོ། །གསེར་ཕྲེང་ལས། གསུམ་པ་ནི་
ཚོགས་ལམ་ནས་ས་བཅུ་པའི་བར་དུ་བཞག་སྟེ། སྦྱོར་བ་སྒོམ་རེས་ཀྱིས་འདི་སྔོན་དུ་བཏང་
ནས་སྒོམ་པས་སོ། །ཞེས་པ་རྩ་བའི་དངོས་བསྟན་གྱི་མཚན་ཉིད་བཞིའི་ས་མཚམས་ཡིན་
ཏེ༑ སྦྱོར་བ་གསར་དུ་ཐོབ་ཚེ་མཚན་ཉིད་བཞིའི་རིགས་འདྲ་ཙམ་སྐྱེས་དགོས་ཀྱང་སླར་
སྒོམ་ཚེ་དེ་བཞི་མཚན་ཉིད་པ་སྔོན་དུ་འགྲོ་དགོས་པའི་ཕྱིར་ཏེ། སྒོམ་རེས་ཀྱིས་ཞེས་པ་དང་
པོ་དང་སྐྱེས་ཟིན་སྒོམ་རེས་ཀྱིས་ཟེར་དགོས་པའི་ཕྱིར། དེར་ཐལ། སྦྱོར་བ་སྒོམ་པ་ལ་མཚན་
ཉིད་ཤེས་པ་སྔོན་དུ་འགྲོ་དགོས་ཚུལ་ཡོད་པའི་ཕྱིར། དཔལ་ལྡན་པས་འདི་མཚན་ཉིད་ཀྱི་
སྒོ་ནས་སྦྱོར་བ་ལ་དཔྱོད་པའི་ས་མཚམས་བསྟན། ཞེས་པ་དང་། ཁྱད་མཚན་མཐོང་ལམ་
ཁོ་ནར་བཞག་པ་མི་འཐད་དེ། མཚན་ཉིད་ཀྱི་སྒོ་ནས་སྦྱོར་བར་དཔྱོད་པ་ལ་མཚན་ཉིད་
དེ་དག་རྒྱུད་ལ་སྐྱེ་དགོས་པའི་ཕྱིར། ཁྱད་མཚན་མཐོང་ལམ་ཁོ་ན་བཞག་པ་དང་ནང་འགལ་
ལོ༑ ༑ཁྱད་མཚན་མཐོང་ལམ་ཁོ་ནར་ཡིན་པ་མི་འཐད་དེ། གསེར་ཕྲེང་ལས། མཐོང་
ལམ་དེ་སྦྱོར་ལམ་གྱི་འབྲས་བུ་དང་སྒོམ་ལམ་གྱི་རྒྱུ་ཡིན་པས་དེ་ལ་བཤད་པ་ན་གཉིས་ཀ་
ལ་ཡང་གོ་སྟེ། ཞེས་དངོས་སུ་མཐོང་ལམ་ལ་སྦྱར་བས་སྦྱོར་སྒོམ་གཉིས་ཀྱི་ཁྱད་མཚན་
གོ་བར་གསུངས་པའི་ཕྱིར། རྣམ་བཤད་དང་རྟོགས་སྣང་གི་གསུངས་ཚུལ་བདག་གིས་མ་
སྤོབས་ཞེས་པ་རང་གི་དེ་ཉིད་བསྟན་པ་ཡིན་ཏེ། དེ་དག་རྗེ་ཡབ་སྲས་གསུམ་གའི་དགོངས་
པ་མཐར་ཐུག་ཡིན་པའི་ཕྱིར། གསེར་ཕྲེང་ལས། ཤེས་མཚན་འདི་དག་ཀྱང་སངས་རྒྱས་
ལ་གཙོ་ཆེ་བ་ལ་དགོངས་ཀྱི་བྱང་སེམས་ལ་མེད་པ་མ་ཡིན་ནོ། །ཞེས་པ་ལྟར། རྩ་བའི་
དངོས་བསྟན་བྱང་སེམས་ཀྱི་མཚན་ཉིད་བཞིས་མཚོན་ཚུལ་ནི། རྣམ་བཤད་དང་རྟོགས་
སྣང་ལྟར། མཚན་གཞི། མཚོན་བྱ། མཚན་ཉིད། ཇི་ལྟར་མཚོན་ཚུལ་བཞིར་བྱས་པའི་

འགྲེལ་མཆན་སྐབས་བཞི་པ། 78 རྣམ་རྫོགས་སྦྱོར་བ།
མཚན་གཞི་ནི་མཚན་ཉིད་དང་པོ་གསུམ་གྱིས་མཚོན་པར་བྱ་བའི་གཞི་ཡིན་པས་བཞག་པས།
རྣམ་པར་བཞག་འཇོག་གི་མཚན་མཚོན་གཞི་གསུམ་གྱི་གཞི་དང་མི་འདྲ་སྟེ། དེ་ནི་བུམ་
པ་ལྟ་བུ་རང་སྟེང་དུ་དོན་བྱེད་ནུས་པས་དངོས་པོ་མཚོན་པའི་གཞི་ཡིན་པའི་བཞག་པ་ལྟ་བུ་
དགོས་པས་སོ། །དེས་ན་ངོ་བོ་ཉིད་མཚན་མཚན་གཞི། ཐེག་ཆེན་རིགས་ཅན་གྱིས་ཐོབ་
བྱ་མཐར་ཐུག་འབྲས་བུའི་ཤེར་ཕྱིན་ཐོབ་པ་ལ། ཐོབ་བྱེད་ལམ་ཤེར་ཕྱིན་གྱི་མཚན་ཉིང་
ཤེས་དགོས་པས། ལམ་ཤེར་ཕྱིན་ཐེག་ཆེན་གྱི་མཁྱེན་གསུམ་གྱི་སྦྱོར་བ་དང་། དེ་ཉན་
རང་གི་སྦྱོར་བ་ལས་ཁྱད་པར་དུ་འཕགས་པ་དང༌། དེ་ལ་གཞན་དོན་སྒྲུབ་པའི་བྱེད་ལས་
ཁྱད་པར་ཅན་ཡོད་པ་དང་། སྦྱོར་བའི་ངོ་བོ་སྤངས་རྟོགས་ཇི་ལྟ་བུ་དང་ལྡན་པ་རྣམས་མཚོན་
བྱ་དང༌། མཚན་ཉིད་ནི། བཞི་དང༌། མཚན་ཉིད་ཁོ་ནས་སྒྲས་བསྟན་པ་གསུམ་མོ། །ཇི་
ལྟར་མཚོན་ཚུལ་ལ། སྤྱིའི་མཚོན་ཚུལ་སྦྱོར་ངག་ཏུ་བྱས་ན་མཚན་གཞི་ངོ་བོ་ཉིད་བཅུ་དྲུག་
ཆོས་ཅན། ཁྱོད་ལམ་ཤེར་ཕྱིན་ཡིན་ཏེ། ཐབས་ཤེས་ཁྱད་པར་ཅན་གྱི་རིགས་རྫོགས་པས་
ཟིན་པའི་སེམས་དཔའི་རྣལ་འབྱོར་ཡིན་པའི་ཕྱིར། ཞེས་བྱ་སྟེ་ཤེས་རབ་ཁྱད་པར་ཅན་གྱི་
ཤེས་མཚན་དང་ཐབས་ཁྱད་པར་ཅན་གྱི་བྱེད་མཚན་དང་གཉིས་ཀས་ཟིན་པས་ཁྱད་མཚན་
རྟགས་སུ་བྱས་པ་ཡིན་ནོ། །བྱེ་བྲག་གི་མཚོན་ཚུལ་ཐད་ཀར་འཆད་པར་འགྱུར་རོ། །ཤེས་
མཚན་སངས་རྒྱས་ལ་མེད་པར་གསུངས་པ་ནི་རྩ་བའི་དངོས་བསྟན་ཡིན་ནོ། །ཁ་ཅིག་སྦྱོར
བའི་ཤེས་མཚན་སངས་རྒྱས་ལ་མེད་ཟེར་བ་མི་འཐད་དེ། སངས་རྒྱས་ཀྱི་དེ་དག་སྦྱོར་བ་
མཚོན་བྱེད་ཀྱི་མཚན་ཉིད་ཡིན་པའི་ཕྱིར་ཏེ། འབྲས་བུས་རྒྱུ་མཚོན་པ་ཡིན་པའི་ཕྱིར། གཉིས་
པ་རྒྱས་བཤད་ལ། ཤེས་པ། ཁྱད་པར། བྱེད་པ། ངོ་བོ་ཉིད་ཀྱི་མཚན་ཉིད་བཞི། དང་པོ་
ལ༑ གཞི་ཤེས། ལམ་ཤེས། རྣམ་མཁྱེན་སྦྱོར་བའི་མཚན་ཉིད་གསུམ།

འགྲེལ་མཆན་སྐབས་བཞི་པ། 79 རྣམ་རྫོགས་སྦྱོར་བ
གཞི་ཤེས་སྦྱོར་བའི་ཤེས་མཚན།
དང་པོ་ལ་གསུམ་གྱི་དང་པོ་མཚམས་སྦྱར་བ་ནི། མཚན་ཉིད་བཞིར་ཕྱེ་བ་དེ་ལ་
ཤེས་པའི་མཚན་ཉིད་ཐམས་ཅད་མཁྱེན་པ་ཉིད་གསུམ་གྱི་དབྱེ་བས་ཐ་དད་པ་གསུམ་
ཡོད་པ་ལ་ཞེས་པ་ཤེས་མཚན་སྤྱིའི་མཚམས་སྦྱར་དང་། དེ་མན་བྱེ་བྲག་གཞི་ཤེས་ཀྱི
མཚམས་སྦྱར་རོ། །རེ་ཞིག་ཐམས་ཅད་ཤེས་པ་ཉིད་ཀྱི་སྒོ་ནས་ཤེས་མཚན་གསུངས་
སོ༑ ༑གཉིས་པ་རྩ་བ་ལ། དེ་བཞིན་གཤེགས་པ་སྐྱེད་ཚུལ་ཤེས་པ་དང༌། དེས་ཇི་ལྟར་
རྟོགས་ཚུལ་ལ་གསུམ་ལས། འཇིག་རྟེན་ཤེས་པ་གཉིས་པ་དང༌། སེམས་ཀྱི་སྤྱོད་པ་ཤེས་
པ་གསུམ་པ། ནས། བཅུ་བཞི་བའི་བར་བཅུ་གཉིས་དང༌། དེ་བཞིན་ཉིད་ཤེས་པ་ཐ་མ་
གཉིས་སུ་གསེར་འཕྲེང་ལས་གསུངས་སོ། །དེ་ཉིད་ལས། གཞི་ཤེས་ཀྱི་ཡུམ་ལ་བརྟེན་ནས་
དེ་བཞིན་གཤེགས་པས་ཞེས་ཐམས་ཅད་ཀྱི་ཐོག་མ་དང་ཞེས། བྱེད་ཚིག་བྱས་པ་མདོའི་དངོས་
བསྟན་གྱི་དབང་དུ་བྱས་ཀྱི། འདིར་བསྟན་ལ་རྣམ་བཤད་ལྟར། གཞི་ཤེས་སྦྱོར་བའི་ཡུམ་
ལ་བརྟེན་ནས་དེ་བཞིན་གཤེགས་པ་འབྱུང་བ་ཤེས་པའམ། རྟོགས་སྣང་ལྟར། དེ་བཞིན་
གཤེགས་པ་འབྱུང་བ་ཤེས་པ་ཞེས་ཀྱང་ཆོག་སྟེ། དེ་དག་རྐྱེན་ལས་སྐྱེས་པས་མི་རྟག་པ་སོགས་
ཐེག་དམན་གྱི་བསྒོམ་བྱའི་གཙོ་བོ་ཡིན་པའི་ཕྱིར། དེ་བཞིན་གཤེགས་པ་འབྱུང་བ་ཤེས་
པའི་སེམས་དཔའི་ཡེ་ཤེས་དང་། མདོ་ནི། རབ་འབྱོར་གྱིས་གསོལ་བ། ནས། ཤེར་ཕྱིན་
ཟབ་མོ་འདིས་དེ་བ་བསྐྱེད་དོ། །ཞེས་པའོ། །རྩ་ཚིག་ལྷག་མ་ཕལ་ཆེར་གྱིས་ཟིན་བྱེད་དངོས་
སུ་བསྟན་པས་དེའི་དབང་དུ་བྱས་ནས་ཕུང་བོ་ལྔའི་འཇིག་རྟེན་དོན་དམ་པར་འཇིག་པ་མེད་
པའི་བདག་ཉིད་དུ་ཤེས་པ་དང་། མདོ་ནི། གསོལ་བ། ནས། འཇིག་རྟེན་སྟོན་པར་
གསུངས་ཏེ། ཞེས་པའོ། །འདི་དག་གིས་འཇིག་རྟེན་སྟོན་ཚུལ་ནི། ཐེག་དམན་རིགས་
ཅན་ལ་འཇིག་ལྟའི་དམིགས་ཡུལ་གྱི་གདགས་གཞི་ཕུང་བོ་ལྔ་དང་དེའི་གཙོ་བོ་སེམས་འཁོར་

འགྲེལ་མཆན་སྐབས་བཞི་པ། 80 རྣམ་རྫོགས་སྦྱོར་བ།
བཅས་སྟོན་པའོ། །སེམས་ཅན་སེམས་ཀྱི་སྤྱོད་པ་གྲངས་མེད་པ་བདེན་སྟོང་དུ་ཤེས་པ་
དང་། མདོ་ནི། རབ་འབྱོར་སེམས་ཅན། ནས། ལྟ་ག་ལ་འགྱུར། ཞེས་པའོ། །སེམས་
དེ་ཁོ་ན་ཉིད་ལ་བསྡུས་པ་ཤེས་པ་དང་ཕྱིར་བལྟས་པ་རྗེས་ཐོབ་སྒྱུ་མ་ལྟ་བུར་ཤེས་པ་དང༌།
བསྡུས་པ་གཡེང་བ་གཉིས་ཀའི་མདོ་ནི། རབ་འབྱོར་གཞན་ཡང༌། ནས། རབ་ཏུ་མཁྱེན་
ཏོ༑ ཞེས་པའོ། །སེམས་དེ་དག་དོན་དམ་པར་མི་ཟད་པ་ཡི་རྣམ་པར་ཤེས་པ་དང་། མདོ་
ནི༑ རབ་འབྱོར། ནས། མཁྱེན་ཏོ། །ཞེས་པའོ། །ཆགས་བཅས་སོ་སྐྱེའི་དུག་གསུམ་
དང་བཅས་པའི་སེམས་བདེན་སྟོང་དུ་ཤེས་པ་དང༌། སོགས་པས་བསྡུས་པ་འཕགས་པའི་
སེམས་དུག་གསུམ་དང་བྲལ་བ་བདེན་སྟོང་དུ་ཤེས་པ་དང༌། མདོ་ནི། རབ་འབྱོར། ནས།
མཁྱེན་ཏོ། །ཞེས་པས་ཆགས་པ་དང་བཅས་བྲལ་གཉིས་བསྲེས་ནས་བཀོད་དོ། །སེམས་
ཀྱི་གནས་ལུགས་རྒྱ་ཆེན་པོ་ཤེས་པ་དང་། མདོ་ནི། རབ་འབྱོར། ནས། མཁྱེན་ཏོ།།
ཞེས་པའོ། །འདི་ནས་བཅུ་བཞི་བའི་བར་སེམས་ཅན་ཕ་རོལ་གང་ཟག་ཕ་རོལ་གཉིས་སྨྲས་
པ་གོང་གི་ཆགས་བཅས་ཆགས་བྲལ་ལྟར་ཟག་བཅས་ཟག་མེད་ལ་བྱས་ནས་སྐྱེ་འཕགས་ལ་
སྦྱོར་རོ། །སེམས་དོན་དམ་པར་མེད་ཀྱང་ཐ་སྙད་དུ་ཡོན་ཏན་དུ་མའི་རྟེན་བྱེད་པས་སེམས་
ཆེན་པོར་གྱུར་བ་ཤེས་པ་དང་། མདོ་ནི། རབ་འབྱོར། ནས། མཁྱེན་ཏོ། །ཞེས་པའོ།།
དོན་དམ་པར་སོ་སོར་ངེས་པའི་རྟེན་མེད་པའི་སེམས་ཚད་མེད་པ་ཤེས་པ་དང་། མདོ་ནི།
རབ་འབྱོར། ནས། མཁྱེན་ཏོ། །ཞེས་པའོ། །དོན་དམ་པར་སེམས་དབང་པོའི་རྣམ་ཤེས་
ལ་བསྟན་དུ་མེད་པ་ཤེས་པ་དང་། མདོ་ནི། རབ་འབྱོར། ནས། མཁྱེན་ཏོ། །ཞེས་
པའོ། །དོན་དམ་པར་སེམས་སྤྱན་ལྔས་བལྟར་མེད་པ་ཤེས་པ་དང་། མདོ་ནི། རབ་
འབྱོར། ནས། མཁྱེན་ཏོ། །ཞེས་པའོ། །ཤེས་པ་དེ་སེམས་སྔ་མ་གཡོ་བ་དང་ལ་སོགས་
པས་འདུ་བ་དང་བཀྲམ་པ་དང་བཅུམ་པ་ཞེས་བྱ་བ་རྣམས་བདེན་སྟོང་དུ་ཤེས་པ་དང་། མདོ་
ནི༑ རབ་འབྱོར། ནས། མཁྱེན་ཏོ། །ཞེས་མདོར་བསྟན་དུ་སྐྱེ་འཕགས་གཉིས་ཀའི་གཡོ་

འགྲེལ་མཆན་སྐབས་བཞི་པ། 81 རྣམ་རྫོགས་སྦྱོར་བ།
བ་སོགས་སེམས་བཞི་གསུངས་ནས་རྒྱས་བཤད་དུ་ལྟ་བ་བཅུ་བཞི་གསུངས་སོ། །གཡོ་བ་
སོགས་དང་དེ་ལས་གཞན་ཡང་ཕུང་བོ་ལྔ་བོ་དེ་དག་ནི། བདེན་སྟོང་དེ་བཞིན་ཉིད་ཀྱི་
རྣམ་པར་ཤེས་པ་དང་། དེ་དག་ནི་ཞེས་པའི་དེ་སྒྲ་གོང་གི་འཇིག་རྟེན་ལ་བསྙེག་དགོས་སོ།།
མདོ་ནི། རབ་འབྱོར། ནས། མཁྱེན་ཏོ། །ཞེས་པའོ། །ཐུབ་པས་དེ་བཞིན་ཉིད་ཐམས་
ཅད་ཚུལ་གཅིག་ཏུ་འདོགས་པ་དང་དེ་རྟོགས་ཏེ་དང་དེ་ཆོས་རྣམས་ཀྱི་མཆོག་ཏུ་རྟོགས་པ་
དང༌། དེ་གཞན་ལ་བསྟན་པ་ཞེས་པ་སྟེ། མདོ་ནི། དེ་ལྟ་ན། ནས། ལེའུ་སུམ་ཅུ་རྩ་
གཉིས་པའོ། །ཞེས་པའོ། །ཉི་ཟེར་ལས། སྤྱིར་མཁྱེན་གསུམ་གྱི་རྟོགས་པ་ལ་འབྱེད་ཚུལ་
གཉིས་ཏེ། རྣམ་པའི་སྒོ་ནས་དང་། དམིགས་པའི་སྒོ་ནས་སོ། །ནས། གཉིས་པ་ནི་སྐྱེ་བ་
མེད་པའི་རྣམ་པ་ཅན་གྱི་ཡེ་ཤེས་གཅིག་ཉིད་དམིགས་ཡུལ་གཞི་ལམ་རྣམ་གསུམ་དུ་ཕྱེ་བའི་
སྒོ་ནས་མཁྱེན་གསུམ་དུ་འཇོག་པའོ། །དེ་ལ་སྐབས་འདིའི་ཤེས་པ་རྣམས་ནི་ཆོས་ཀྱི་བདག་
མེད་པའི་རྣམ་པ་ཅན་དུ་འདྲ་བའི་ཕྱིར། དམིགས་པའི་སྒོ་ནས་དབྱེ་སྟེ་དེ་བཞིན་གཤེགས་
པ་འབྱུང་བ་ཤེས་པ་ལ་སོགས་པ་ནི་ཕུང་པོ་ལྔ་དང་སེམས་སོགས་བཞི་ཡིས་བསྡུས་པ་ལ་
དམིགས་ལ་ཞེས་སོགས་ལྟར་གསེར་ཕྲེང་ལས་བཅུ་དྲུག་པོ་འདི་གཙོ་བོ་གཞི་ཕུང་པོ་ལྔ་དང་།
ནས། གཞི་མཁྱེན་པའི་ཤེས་པས་སོ། །ཞེས་སོགས་དེར་བསྟུན་པ་ཙམ་ཡིན་ལ་སྤྱིར་དེའི་
ཆ་ནས་འཇོག་ཞེས་བྱ་བ་བཅུ་དྲུག་པོ་འདི་ཡིས་ནི་ཐམས་ཅད་ཤེས་པ་ཉིད་སྐབས་ཀྱི་ཤེས་
པའི་མཚན་ཉིད་བསྡུས་པ་ཡིན་ནོ། །ཞེས་ཐ་མ་གཉིས་ཀྱིས་དོན་བསྡུས་སོ། །
གསུམ་པ་འགྲེལ་བ་ནི་ཞེས་བྱ་བ་གསུངས་ཏེ། རྣམ་བཤད་ལས་སྐབས་འདིར་
སྟོང་ཉིད་ཀྱི་རྣམ་ཅན་བཤད་པ་ནི། གང་གིས་ཟིན་པའི་ལམ་ཉིད་བསྟན་པ་ཡིན་གྱི། གཞི་
ཤེས་སྦྱོར་བའི་མཚོན་བྱེད་ནི་གཞི་ཤེས་ཀྱི་རྣམ་པ་ཅན་དུ་ཤེས་པར་བྱའོ། །ཞེས་དང་། རྟོགས་
སྣང་ལས། གཞི་གང་ཟག་གི་བདག་མེད་རྟོགས་པའི་ཤེས་པ་བཅུ་དྲུག་གི་ངོ་བོར་གྱུར་ཅིང་།
ཞེས་པ་ལྟར་ཟིན་བྱ་གཞི་ཤེས་ཀྱི་ཤེས་མཚན་དངོས་ནི། ཐབས་ཤེས་ཁྱད་པར་ཅན་གྱིས་

འགྲེལ་མཆན་སྐབས་བཞི་པ། 82 རྣམ་རྫོགས་སྦྱོར་བ།
ཟིན་པའི་སྒོ་ནས་གཞི་ཤེས་སྦྱོར་བའི་ཡུམ་ལ་བརྟེན་ནས་དེ་བཞིན་གཤེགས་པ་འབྱུང་བ་
ཤེས་པའི་སེམས་དཔའི་ཡེ་ཤེས་ཞེས་ཐམས་ཅད་ཀྱི་མཐར་སྦྱར་བ་དང་། འདི་ལ་དེས་ཟིན་
པའི་གང་ཟག་གི་བདག་མེད་རྟོགས་པའི་གཞི་ཤེས་སྦྱོར་བ་ཡང་འཇོག་གོ།མདོ་ནི། བརྒྱད་
སྟོང་བར། རབ་འབྱོར་དེ་ལྟར། ནས། སྟོན་པར་བྱེད་པའོ། །ཞེས་པའོ། །ཕུང་བོ་ལྔའི་
འཇིག་རྟེན་འཇིག་པའམ་གང་ཟག་གི་བདག་གིས་འཇིག་པ་མེད་པ་དང་། མདོ་ནི། དེ་
ནས་བཅོམ་ལྡན་འདས། ནས། སྟོན་པའོ། །ཞེས་པའོ། །སེམས་ཅན་གྱི་སེམས་ཀྱི་
སྤྱོད་པ་བརྒྱད་ཁྲི་བཞི་སྟོང་དང་། མདོ་ནི། རབ་འབྱོར། ནས། འདི་སྟོན་པའོ། །ཞེས་
པའོ། །གང་ཟག་གི་བདག་མེད་ལ་སེམས་བསྡུས་པ་དང་། མདོ་ནི། རབ་འབྱོར། ནས།
མཁྱེན་ཏོ། །ཞེས་པའོ། །མཉམ་བཞག་ལས་ལངས་པའི་སེམས་རྣམ་པར་གཡེངས་པ་
རྗེས་ཐོབ་ཡེ་ཤེས་དང་། མདོ་ནི། རབ་འབྱོར། ནས། མཁྱེན་ཏོ། །ཞེས་པའོ། །མཐོང་
སྤང་སྤངས་པའི་སྤང་པ་དང་སྒོམ་སྤང་སྤངས་པའི་འདོད་ཆགས་དང་བྲལ་བ་དང་དེ་གཉིས་
ཀྱི་གཞི་ཉེར་ལེན་གྱི་ཕུང་བོ་སྤངས་པའི་འགོག་པ་སྟེ། སེམས་ཀྱི་འདུས་མ་བྱས་ཀྱི་ཆ་ནམ་
མཁའ་ལྟར་མི་འཇིག་པས་མི་ཟད་པའི་རྣམ་པ་དང་། མདོ་ནི། རབ་འབྱོར། ནས། མཁྱེན་
ཏོ༑ ༑ཞེས་པའོ། །འགོག་ཁམས་སོགས་གསུམ་ཉི་ཁྲིར་ཡོད་དོ། །སེམས་འདོད་ཆགས་
དང་བཅས་པ་ལ་སོགས་པས་བསྡུས་པ་ཞེ་སྡང་དང་གཏི་མུག་དང་བཅས་པ་སྤངས་བྱའི་
སེམས་དང་། མདོ་ནི། རབ་འབྱོར། ནས། མཁྱེན་ཏོ། །ཞེས་པའོ། །རྩ་བའི་སོགས་པ་
ཞེས་བྱ་བའི་སྒྲས་བསྡུས་པ་སེམས་འདོད་ཆགས་སོགས་དང་བྲལ་བ་གཉེན་པོའི་སེམས་
དང་། མདོ་ནི། རབ་འབྱོར། ནས། མཁྱེན་ཏོ། །ཞེས་པའོ། །རབ་འབྱོར་ནས་མཁྱེན་
ཏོ་ཞེས་པའི་བར་གྱིས་སེམས་གནས་པ་བདེན་པར་ཞེན་པ་དང་སེམས་རབ་ཏུ་གཟུང་བ་རྒྱུ་
མཚན་རྣམས་གསུམ་མི་བརྗེད་པ་སྟེ་སེམས་སྔ་མ་གཉིས་ཀྱི་རྒྱུའི་འགྲེས་དང༌། སེམས་ཟག་
བཅས་ཟག་མེད་དེ་སེམས་གཉིས་ཀྱི་རྣམ་གྲངས་གཉིས་དང་རབ་དབྱེ་དུག་གསུམ་དང་བཅས་

འགྲེལ་མཆན་སྐབས་བཞི་པ། 83 རྣམ་རྫོགས་སྦྱོར་བ།
བྲལ་དྲུག་གསུངས་སོ། །སེམས་རྒྱ་ཆེན་པོ་འདོད་པའི་སེམས་དང་། མདོ་ནི། རབ་
འབྱོར། ནས། མཁྱེན་ཏོ། །ཞེས་བདེན་པར་མེད་པས་རྒྱ་ཆེན་པོ་མ་ཡིན་པ་དང་ཆོས་
ཉིད་ཀྱི་རང་བཞིན་ཡིན་པས་རྒྱ་ཆེན་པོ་ཞེས་བསྟན་པ་འོག་མ་རྣམས་ལ་ཡང་སྦྱར་རོ། །སེམས་
ཆེན་པོར་གྱུར་བ་གཟུགས་ཁམས་ཀྱི་སེམས་དང༌། མདོ་ནི། རབ་འབྱོར། ནས། མཁྱེན་
ཏོ༑༑ཞེས་པའོ། །སེམས་ཚད་མེད་པ་གཟུགས་མེད་ཀྱི་སེམས་དང་། མདོ་ནི། རབ་
འབྱོར། ནས། མཁྱེན་ཏོ། །ཞེས་པའོ། །འདིས་གསུམ་རྒྱན་སྣང་ལས་འདོད་པ་ལ་སོགས་
པའི་ཁམས་དང་མ་འབྲེལ་བ་ཉིད་ཡིན་པའི་ཕྱིར་ཞེས་དང་། ཉ་ཊིཀ་ལས་ཡང་ན་ཁམས་
གསུམ་གྱི་སེམས་ལ་སྦྱར་ཡང་རུང་ངོ་། །ཞེས་གསུངས་སོ། །སེམས་དབང་ཤེས་ལ་བསྟན་
ཏུ་མེད་པ་དང་། མདོ་ནི། རབ་འབྱོར། ནས། མཁྱེན་ཏོ། །ཞེས་བསྟན་ཏུ་ཡོད་མེད་
དང་དེ་རྗེས་སུ་ཐོགས་པ་ཡོད་མེད་བླ་ན་ཡོད་མེད་མཉམ་པར་བཞག་མ་བཞག་རྣམ་པར་གྲོལ་
མ་གྲོལ་སྟེ་འགྲེས་བརྒྱད་གསུངས་སོ། །སེམས་སྤྱན་ལྔས་གཟུགས་ཅན་ལྟར་བསྟར་མེད་
པ་དང་། མདོ་ནི། རབ་འབྱོར། ནས། མཁྱེན་ཏོ། །ཞེས་པའོ། །རབ་འབྱོར་དེ་ལྟར།
ནས་སྟོན་པའོ་ཞེས་པ་སེམས་བསྡུས་པ་སོགས་ལ་སྦྱར་རོ། །སེམས་གཡོ་བ་ལ་སོགས་པས་
འདུ་བཀྲམ་བཅུམ་པ་རྣམས་གང་ཟག་གི་བདག་མེད་པ་དང༌། མདོ་ནི། རབ་འབྱོར། ནས།
མཁྱེན་པར་གྱུར་ཏོ། །ཞེས་པའོ། །འདིའི་སེམས་གཡོ་བ་སོགས་ནི། གསེར་ཕྲེང་ལས།
དགག་སྒྲུབ་གཉིས་ཀ་ཡིན་མིན་གྱི་སེམས་ཙམ་ཞིག་ལ་བྱ་ཞེས་པ་ལྟར་བདེན་པར་མེད་པ་དང་།
ཀུན་རྫོབ་ཏུ་ཡོད་པ་དང༌། དེ་གཉིས་ཀ་དང༌། བདེན་པར་མེད་པ་ཡང་མ་ཡིན་ཀུན་རྫོབ་
ཏུ་མེད་པ་ཡང་མ་ཡིན་པར་འཛིན་པའི་སེམས་བཞི་ལ་བྱས་ནས་འཕགས་པར་ཡང་བཞག་
གོ ༑དེའི་འཕྲོས་དོན་ལུང་མ་བསྟན་གྱི་ལྟ་བ་བཅུ་བཞི་ནི། ཕྱི་རོལ་བའི་དྲང་སྲོང་འགའ་
ཞིག་གིས་ཁྱད་གཞི་གང་ཟག་གི་བདག་ལས་བརྩམས་ནས་དྲི་བ་བཅུ་བཞི་ཞུས་པ་ན་དེ་དག་
བདག་མེད་བསྟན་པའི་སྣོད་དུ་མི་རུང་ཞིང་ཁྱད་གཞི་མེད་པའི་ཁྱད་ཆོས་མི་འཐད་པས་ན་

འགྲེལ་མཆན་སྐབས་བཞི་པ། 84 རྣམ་རྫོགས་སྦྱོར་བ།
ལན་ལུང་མ་བསྟན་པས་ལུང་མ་བསྟན་གྱི་ལྟ་བ་ཟེར་གྱི། དེ་དག་ལ་མི་དགེ་བ་ཡང་ཡོད་
དོ༑ ༑བདག་དང་འཇིག་རྟེན་ནི་ཁོ་རང་ཚོས་དེ་གང་ཟག་གི་བདག་དང་དེའི་ལོངས་སྤྱོད་
བྱར་བསམ་ཞིང་། ལྟ་བའི་དམིགས་ཡུལ་གྱི་དེ་གསེར་ཕྲེང་ལས་སེམས་ཅན་དང་སྣོད་ཀྱི་
འཇིག་རྟེན་ཡིན་ལ། ཞེས་པ་ལྟར་རོ། །སྔོན་མཐའ་འམ་རྒྱུ་ལ་བརྟེན་པ་བཞི་ནི། བདག་
དང་འཇིག་རྟེན་དང་པོ་ནས་མི་འགྱུར་བའི་རྟག་པ་དང༌། རྒྱུ་མེད་པར་གློ་བུར་དུ་བྱུང་བའི་
མི་རྟག་པ་དང་། རང་བཞིན་རྟག་ལ་གནས་སྐབས་མི་རྟག་པ་དང༌། རྫས་གྲུབ་ཀྱི་རྟག་མི་
རྟག་གང་དུ་ཡང་བརྗོད་དུ་མེད་པར་འཛིན་པ་བཞི་དང༌། ཕྱི་མཐའ་འམ་འབྲས་བུ་ལ་བརྟེན་
པ་བཞི་ནི། དེ་གཉིས་སྐྱེ་བ་ཕྱི་མར་འཇུག་པས་མཐའ་དང་མི་ལྡན་པ་དང༌། ཕྱི་མར་རྒྱུན་
ཆད་པས་མཐའ་ལྡན་དང་། རང་བཞིན་ཕྱི་མར་འགྲོ་ལ་གནས་སྐབས་མི་འགྲོ་བས་གཉིས་
ཀ་དང༌། འགྲོ་མི་འགྲོ་གང་དུ་ཡང་རྫས་གྲུབ་ཏུ་བརྗོད་དུ་མེད་པར་འཛིན་པ་བཞི་རྩ་ཤེས་
སོགས་གཞུང་ཕལ་ཆེར་གསུངས་ལ། གསེར་ཕྲེང་ལས་ཚེ་ཕྱི་མའི་ཕུང་བོའི་ཆ་ལ་བྱས་ནས་
ཚེ་འདིའི་རྣམ་ཤེས་ཕྱི་མར་འཇུག་པའི་ཆ་དང་ལྡན་པ་ལ་བཤད་ཅིང་མཐའ་དང་མི་ལྡན་པ་
དེ་ལས་བཟློག་ན་ཆོས་འགྲིག་གོ་ཞེས་པ། ཉ་ཊཱིཀ་ལས། དང་པོ་རྣམས་གྲངས་ཅན་གྱི་ལྟ་
བ་ཞེས་པ་ལྟར་ཡིན་ལ། དེ་ནི་རྣམ་བཤད་རིགས་པར་མཐའ་ནི་ཟད་དང་མཇུག་ཆ་དང་།
ཞེས་པའི་མཐའ་མཇུག་ཆ་ལ་བྱེད་པའི་དབང་དུ་བྱས་ན་འཐད་ཀྱང་སྤྱིར་ཟད་པ་ལ་བྱས་པ་
སྔ་མ་ལྟར་རོ། །དེ་བཞིན་གཤེགས་པ་ནི། གསེར་ཕྲེང་ལས། བདག་གི་ངོ་བོའི་སེམས་
ཅན་ལ་བྱའི་གྲོལ་བའི་བདག་ལ་བྱས་ན་རྒྱང་འཕེན་ལ་མི་འགྲིག་གོ །ཞེས་པ་དེ་བཞིན་གཤེགས་
པར་གྲགས་པའི་སེམས་ཅན་ལ་བྱས་ན་མྱང་འདས་ལ་བརྟེན་པར་གསུངས་པ་དང་འགྲིག
ལེགས་ལྡན་སོགས་ཀྱིས་སངས་རྒྱས་ལ་བྱས་པ་ཡང་དེ་ལྟར་བྱས་ན་ལེགས་སོ། །དེ་གྲོངས་
ནས་འབྱུང་མི་འབྱུང་གཉིས་ཀ་གཉིས་མིན་དུ་ལྟ་བ་ལ་སྔ་མ་ལྟར་བྱས་ན་སྔ་མ་སེམས་ཅན་
ཐ་མལ་བགྲོད་པར་བྱས་ན་བརྒྱད་སྟོང་བར་སོང་བ་ཤི་ཕན་ཆད། ཅེས་པ་དང༌། ཉི་ཁྲི་

འགྲེལ་མཆན་སྐབས་བཞི་པ། 85 རྣམ་རྫོགས་སྦྱོར་བ།
དང་ལེ་བརྒྱད་མར་དེ་བཞིན་གཤེགས་པར་སྦྱར་བའི་དགོངས་པར་འགྲོའོ། །གསེར་ཕྲེང་
ལས། ལེ་བརྒྱད་མར་བདག་དང་འཇིག་རྟེན་ཤི་ནས་འབྱུང་མི་འབྱུང་ཞེས་སོགས་སྦྱར་ལ་
བརྒྱད་སྟོང་བ་དང་འབུམ་འགྲེལ་དུ་དེ་བཞིན་གཤེགས་པ་ལ་སྦྱར་རོ། །ཞེས་པ་བརྒྱད་སྟོང་
བར་ཤི་ནས་སོགས་དང༌། ལེ་བརྒྱད་མར་དེ་བཞིན་གཤེགས་པར་ཞེས་པ་ཡིན་ནམ་དཔྱད།
རྟོགས་སྣང་ལས། ལུས་ནི་དབང་བོ་དང་བཅས་པའི་སྐྱེས་བུའི་ལུས་ཡིན་ལ། སྲོག་ནི་བདག་
གི་རྣམ་གྲངས་སོ། །ཞེས་པ་ལྟར། བྱེ་བྲག་པས་ལུས་སྲོག་གཉིས་གཟུགས་ཅན་གྱི་རྫས་
གཅིག་ཏུ་ལྟ་བ་དང༌། གྲངས་ཅན་པས་ལུས་གཟུགས་དང་སྲོག་ཤེས་པ་ཡིན་པས་རྫས་ཐ་
དད་དུ་ལྟ་བ་གཉིས་ཏེ་བཅུ་བཞིའོ། །དེ་དག་དགག་སྒྲུབ་གང་ཡིན་ནི། བརྒྱད་སྟོང་བར་
ཕྱེ་བཙུམས་གཉིས་ལས་མ་གསུངས་པ་ལྟར་ཉི་སྣང་དུ་གཡོ་བ་གསུམ་དང་བཀྲམ་པ་གསུམ་
དང་བཅུམ་པ་བདུན་སྒྲུབ་པའི་ལྟ་བ་དང༌། གཞན་བདུན་དགག་པའི་ལྟ་བར་གསུངས་པ་ལྟར་
གསེར་ཕྲེང་ལས། གསུམ་པ་ལ་དགག་སྒྲུབ་ཀྱི་ལྟ་བ་གཉིས་ཀ་ཡོད་ཅིང་བཞི་བས་དགག་
སྒྲུབ་གཉིས་ཀ་བཀག་ཀྱང་སྒྲུབ་པ་དང་དགག་པར་བཞག་སྟེ། བྱ་བ་ཡོད་པ་དང་མེད་པས་
སོ་ཞེས་གསུངས་པས་དགག་སྒྲུབ་གཉིས་སུ་འདུའོ། །གང་ཟག་གང་ལ་ནི། གཡོ་བ་གསུམ་
གྲངས་ཅན་དང་། འདུ་བ་གསུམ་རྒྱང་ཕན་དང༌། བཀྲམ་པ་གསུམ་གཅེར་བུ་པ་དང༌། བཅུམ་
པ་གསུམ་གང་ཟག་ཏུ་སྨྲ་བ་ལ་སྦྱོར་བར་རྒྱན་སྣང་ལས་གསུངས་ལ། གསེར་ཕྲེང་ལས། ཐ་
མ་གཉིས་གང་ཟག་གང་ཡིན་མི་གསལ་ཡང་བྱེ་བྲག་པ་བདག་གཟུགས་ཅན་དང་། གྲངས་
ཅན་པ་ཤེས་པར་འདོད་པར་བློ་བརྟན་གྱིས་བཤད་པས་དེ་གཉིས་ལ་སྦྱར་རོ། །ཞེས་པ་ལྟར་
རོ༑ ༑རྒྱང་འཕེན་ཕལ་ཆེར་དགེ་རྩ་ཆད་པས་མངོན་ཤེས་ལྡན་པ་མེད་ཀྱང་། དེ་ལ་བརྟེན་
ནས་རྒྱང་འཕེན་དུ་གྱུར་བར་བ་དང་རྟོག་གེ་ངན་པ་ལ་བརྟེན་ནས་ཆད་མཐར་ལྟུང་བར་
གསུངས་སོ། །བཅུམ་པ་གསུམ་གནས་མ་བུའི་ལྟ་བར་གསུངས་པ་ལྕང་སྐྱའི་གྲུབ་མཐར་སྡེ་
བ་འདི་དག་རང་སྡེ་ཙམ་དང་ནང་བ་ཙམ་ཡིན་ཀྱང་ནང་བའི་གྲུབ་མཐའ་སྨྲ་བ་དངོས་མིན་

‘འགྲེལ་མཆན་སྐབས་བཞི་པ། 86 རྣམ་རྫོགས་སྦྱོར་བ་
ནོ༑ ༑ཞེས་པ་ལྟར། གནས་མ་བུ་ལྟ་བས་ཕྱི་རོལ་བར་བྱས་སམ། ཡང་ན་འགའ་ཞིག་
གིས་གནས་མ་བུར་བརྟེན་པའི་ལྟ་བ་ཡིན་ཀྱང་གནས་མ་བུའི་ལྟ་བ་མིན་ཟེར་བ་ལྟར་རམ། ཡང་
ན་གནས་མ་བུ་དང་ལྟ་བ་མཐུན་པའི་ཕྱི་རོལ་བའི་ལྟ་བ་ཟེར་རམ་དཔྱད། གཡོ་བ་ལ་སོགས་
པའི་སེམས་དེ་དག་གི་ངོ་བོ་མཁྱེན་ཚུལ་ལས་གཞན་དེ་དག་དང་ཕུང་སོགས་གང་ཟག་གི་བདག་
མེད་པའི་དེ་བཞིན་ཉིད་ཀྱི་རྣམ་པ་ཅན་དང་། མདོ་ནི། རབ་འབྱོར། ནས། མཁྱེན་
པར་གྱུར་ཏོ། །ཞེས་པའོ། །བཀའ་ཆེན་གྱི་མཆན་དུ་འདི་བཅུ་བཞི་བའི་མདོས་བསྟན་པར་
བྱས་ནས། མདོ་འདི་ཕྱི་མའི་ནང་དུ་བསྡུས་ཀྱང༌། རྒྱན་སྣང་ལས། དེ་བཞིན་ཉིད་ཀྱི་
རྣམ་པ་མཁྱེན་པ་བསྟན་པ་ནི། ནས། དེ་བཞིན་ཉིད་ཇི་ལྟ་བ་བཞིན་དུ་གཟུགས་མཁྱེན་ཏོ།།
ཞེས་ཟུར་དུ་སྦྱར་ཡོད་དོ། །དེ་བཞིན་གཤེགས་པས་གང་ཟག་གི་བདག་མེད་པའི་དེ་བཞིན་
ཉིད་ཐུགས་སུ་ཆུད་པ་དང་རྟོགས་པ་སོགས་དེ་གཞན་ལ་བསྟན་ཅིང་བཏགས་པའམ་
འདོགས་པ་ཞེས་བྱ་བ་ལ་སོགས་སེམས་དཔའི་ཡེ་ཤེས་དང་། མདོ་ནི། རབ་འབྱོར་དེ་ལྟར་
ན༑ ནས། མི་ཟད་པ་ཉིད་དུ་བསྟན་ཏོ། །ཞེས་པའོ། །འདིས་བསྟན་པའི་ཤེས་པ་བཞི་ནི།
རྒྱན་སྣང་ལས། དེ་བཞིན་ཉིད་ད་འདོགས་པར་མཛད་དོ་ཞེས་བྱ་བ་ནི། ཆོས་ཐམས་ཅད་
ཀྱི་རྗེས་སུ་འགྲོ་བའི་དེ་བཞིན་ཉིད་ཚུལ་གཅིག་ཏུ་རྣམ་པར་འཇོག་པར་མཛད་པ་ཡིན་ཏེ། འདིས་
ནི་དེ་བཞིན་ཉིད་དུ་འདོགས་པའི་ཡེ་ཤེས་གསུངས་པ་ཡིན་ནོ། །ཞེས་དང་། དེ་བཞིན་ཉིད་
འདི་མངོན་པར་རྫོགས་པར་སངས་རྒྱས་སོ། །ཞེས་བྱ་བ་འདིས་ནི་དེ་བཞིན་ཉིད་ཐུགས་སུ་
ཆུད་པའི་ཤེས་པ་སྟོན་པ་ཡིན་ནོ། །ཞེས་དང༌། དེ་བཞིན་ཉིད་མངོན་པར་རྫོགས་པར་སངས་
རྒྱས་པས་ན་དེ་བཞིན་གཤེགས་པ་ཞེས་བྱའོ་ཞེས་བྱ་བ་འདིས་ནི་དེ་བཞིན་ཉིད་མཆོག་ཏུ་མཁྱེན
པའི་ཡེ་ཤེས་མཁྱེན་པ་སྟོན་ཏོ། །ཞེས་དང༌། མངོན་པར་རྫོགས་པར་སངས་རྒྱས་ནས་གསུངས་
སོ་ཞེས་བྱ་བ་འདིས་ནི་དེ་བཞིན་ཉིད་ཡང་དག་པར་སྟོན་པའི་ཤེས་པ་བརྗོད་དོ། །ཞེས་པ་
ལྟར་བཞིའོ། །འདི་ཉི་ཁྲིར་མེད་ལ་གསུམ་པ་མཆོག་ཏུ་རྟོགས་པ་མ་གཏོགས་པ་གསུམ་འགྲེལ་

འགྲེལ་མཆན་སྐབས་བཞི་པ། 87 རྣམ་རྫོགས་སྦྱོར་བ།
བའི་ཚིག་གིས་ཟིན་ཅིང་རྩ་བས་གཉིས་པ་དང་བཞི་བ་ཟིན་པ་གསེར་ཕྲེང་ལྟར་རོ། །འདི་
དག་གི་མདོར་ཤེར་ཕྱིན་འདི་ལ་བརྟེན་ནས་ཞེས་པའི་ཤེར་ཕྱིན་གཞི་ཤེས་སྦྱོར་བར་བྱེད་དགོས་
པས་དེའི་ཉེར་ལེན་བྱས་པའི་གཞི་ཕུང་སོགས་མཁྱེན་པ་ལ་བྱའོ། །སྔར་བཤད་པ་འདི་རྣམས་
ཀྱི་ཤེས་པའི་རྣམ་པའི་བྱེ་བྲག་བཅུ་དྲུག་གིས་ཚུལ་བཞིན་དུ་ཐམས་ཅད་ཤེས་པ་ཉིད་
ཀྱི་སྦྱོར་བ་རྣམས་མཚན་ཉིད་ཀྱིས་མཚོན་བྱ་མཚོན་པ་ཇི་ལྟ་བ་བཞིན་མཚོན་པས་ན།
ཤེས་པའི་མཚན་ཉིད་ཐམས་ཅད་ཤེས་པ་ཉིད་ཀྱིས་བསྡུས་པ་ཡིན་ནོ། །ཉི་ཟེར་ལས།
ཚུལ་བཞིན་དུ་ཞེས་པ་དང་ཇི་ལྟ་བ་བཞིན་དུ་ཞེས་པ་གཉིས་དོན་ཐ་དད་པ་མི་སྣང་ཞིང་འོག་
མ་རྣམས་ལ་མེད་པས་རྒྱ་དཔེའི་ཡི་གེ་མ་དག ཞེས་དང་། གསེར་གླིང་བའི་དེ་ཡིག་དོན་
ལ་མ་ཞུགས་གསུངས་ཀྱང༌། གསེར་ཕྲེང་ལས་གསེར་གླིང་བའི་དེ་དག་པར་གསུངས་པ་ལྟར་
རྣམ་བཤད་དུ་ཡང་གསུངས་སོ། །
ལམ་ཤེས་སྦྱོར་བའི་ཤེས་མཚན།
གཉིས་པ་ལམ་ཤེས་ཀྱི་ཤེས་མཚན་ལ་གསུམ་གྱི་དང་པོ་མཚམས་སྦྱར་བ་ནི། གཞི་
ཤེས་ཀྱི་ཤེས་མཚན་དེའི་འོག་ཏུ་ལམ་ཤེས་པ་ཉིད་ཀྱི་སྒོ་ནས་དེའི་མཚན་ཉིད་གསུངས་
སོ༑ ༑གཉིས་པ་རྩ་བ་ལ་ལྔ་ལས། དང་པོ་ཆོས་ཅན་ལམ་གྱི་རང་བཞིན་གྱི་དབྱེ་བ་བཅུ་
ནི༑ ལམ་ཤེས་སྦྱོར་པའི་ཡུམ་ལ་བརྟེན་ནས་ཞེས་སྦྱར་ཏེ། ཆོས་རྣམས་ཀྱི་བདེན་པར་གྲུབ་
པའི་ངོ་བོ་སྟོང་ཉིད་དང་། རྒྱུའི་མཚན་མ་མེད་བཅས་དང༌། འབྲས་བུ་ལ་སྨོན་པ་རྣམ་
པར་སྤངས་པ་ཤེས་པ་དང་། འདི་གསུམ་གྱི་མདོ་ནི། དེ་ནས་སྟོང་གསུམ། ནས། སྨོན་
པ་མེད་པའི་མཚན་ཉིད་དོ། །ཞེས་པའོ། །དོན་དམ་པར་སྐྱེ་མེད་འགག་པ་མེད་པ་ཤེས་
པ་དང་སོགས་པས་བསྡུས་པ་འགྲེལ་བ་ལྟར་དྲུག་ཤེས་པ་དང༌། འདིའི་ཐ་མ་ནི་སྔ་མ་རྣམས་
ཀྱི་ཡུལ་རྟོགས་ཚུལ་གྱི་དཔེ་ཡིན་པས་གཉིས་པ་དཔེ་ཡི་དོན་ནོ། །འདི་བརྒྱད་ཀྱི་མདོ་ནི། ལྷའི་

འགྲེལ་མཆན་སྐབས་བཞི་པ། 88 རྣམ་རྫོགས་སྦྱོར་བ།
བུའི་དག །ནས། དོན་དམ་པར་ནི་མ་ཡིན་ནོ། །ཞེས་པའོ།།གསུམ་པ་དམ་བཅའ་གཞན་
དུ་བྱ་མི་ནུས་པ་ནི། ཆོས་རྣམས་ཀྱི་ཆོས་ཉིད་རྣམ་པར་འཁྲུག་པ་མེད་པ་ཤེས་པ་དང་།
མདོ་ནི། ལྷའི་བུ་དག །ནས། མི་སྲིད་དོ། །ཞེས་པའོ། །བཞི་པ་གཏན་ཚིགས་རྒྱུས་མ་
བྱས་ཤིང་བློས་མ་བསྒྲུབ་པ་གཉིས་ནི། ཆོས་ཉིད་རྒྱུས་འདུ་མི་བྱེད་པ་ཤེས་པ་དང༌། མདོ་
ནི༑ ལྷའི་བུ་དག །ནས། འདུ་བྱས་པ་མ་ཡིན་ནོ། །ཞེས་པའོ། །ཆོས་ཉིད་བློས་བདེན་
པར་རྣམ་པར་མི་རྟོག་པ་ཤེས་པ་དང༌། མདོ་ནི། ལྷའི་བུ་དག །ནས། མ་མཆིས་སོ།།
ཞེས་པའོ། །ལྔ་བ་བདེན་གཉིས་ཀྱི་སྒོ་ནས་རྟོགས་ཚུལ་ནི། ཀུན་རྫོབ་ཏུ་རྣམ་པར་མི་རྟག་
ངོ་པའི་བར་ཆོས་ཉིད་ཀྱི་རབ་དབྱེ་ཤེས་པ་དང༌། མདོ་ནི། བཅོམ་ལྡན་འདས། ནས།
མཚར་ཆེའོ། །ཞེས་པའོ། །དོན་དམ་པར་དབྱེ་བ་དེ་དག་གི་མཚན་ཉིད་མེད་པ་ཉིད་ཤེས་
པ་དང་། མདོ་ནི། དེ་སྐད་ཅེས། ནས། ཡེ་ཤེས་ཅན་ཞེས་བྱའོ། །ཞེས་པའོ། །ལ་སོགས་
པ་བཅུ་དྲུག་ནི། ལམ་ཤེས་ཉིད་ཀྱི་སྐབས་ཀྱིས་ནི། །ཤེས་པའི་མཚན་ཉིད་ཡིན་པར་
བཞེད། །དོ་ཞེས་རྐང་པ་ཐ་མ་གཉིས་ཀྱི་དོན་བསྡུས་ཏེ་མཚོན་ཚུལ་བསྟན་ཏོ། །དག་སྙིང་
ཟླ་ཟེར་གསུམ་དུ་སྐྱེ་མེད་སོགས་བརྒྱད་གཅིག་ཏུ་བྱས་ཀྱང་མི་འཐད་དོ། །གསུམ་པ་འགྲེལ་
བ་ནི། ཅེས་བྱ་བ་གསུངས་ཏེ། སྔར་ལྟར་ངོ་བོ་སྟོང་བ་དང་། རྒྱུ་མཚན་མ་མེད་པ་
དང་། འབྲས་བུ་སྨོན་པ་མེད་པ་དང༌། དོན་དམ་པར་རྟེན་འབྲེལ་ལུགས་འབྱུང་གི་སྐྱེ་
བ་མེད་པ་དང་། ལུགས་བཟློག་གི་འགག་པ་མེད་པ་དང་། རྩ་བའི་སོགས་པ་ཞེས་བྱ་
བའི་སྒྲས་བསྡུས་པ་དོན་དམ་པར་དྲི་མའི་རང་བཞིན་ཀུན་ནས་ཉོན་མོངས་པ་མེད་པ་དང་།
དྲི་བྲལ་རྣམ་པར་བྱང་བ་མེད་པ་དང༌། སྤང་བླང་གི་དངོས་པོ་མེད་པ་དང་། རང་
བཞིན་གྱི་མྱང་འདས་ཀྱི་ངོ་བོ་ཉིད་དང་། འདི་ལ་ཉི་ཁྲི་དང་ཤེར་སྒྲོན་དུ་ངོ་བོ་ཉིད་མེད་
པ་ཞེས་འབྱུང་ཡང་སྣང་བ་གཉིས་དང་མདོའི་སྐབས་མེད་པ་དག་སྟེ་རང་བཞིན་གྱི་མྱང་འདས་
ཀྱི་ངོ་བོ་ཉིད་བརྒྱད་སྟོང་བར་གསུངས་པས་སོ། །ཆོས་དབྱིངས་ཀྱི་ངོ་བོ་ཡིན་པས་བདེན་

རྣམ་རྫོགས་སྦྱོར་བ།འགྲེལ་མཆན་སྐབས་བཞི་པ། 89
པར་གནས་པའི་རྟེན་མེད་པ་དང་། ཆོས་ཉིད་ཟབ་མོ་དེ་དག་གི་མཚན་ཉིད་དཔེར་ན་ནམ་
མཁའི་མཚན་ཉིད་དེ་དང་མཚུངས་པ་སྟེ་དྲུག་དང༌། འདི་བཅུ་གཅིག་གི་མདོ་ནི། བརྒྱད་
སྟོང་བར་དེ་ནས་ལྷ་རྣམས་ཀྱི། ནས། ནམ་མཁའ་དང་འདྲ་བའོ། །ཞེས་པའོ། །ལྷ་སོགས་
ཆོས་ཐམས་ཅད་ཀྱི་ཆོས་ཉིད་གཞན་དུ་མི་འགྱུར་བས་རྣམ་པར་འཁྲུག་པའམ་དོར་བ་མེད་
པ་དང་། མདོ་ནི། ལྷའི་བུ་དག ནས། ཁོ་ནར་ཟད་དོ། །ཞེས་པའོ། །བློ་སྔོན་དུ་བཏང་
ནས་ཆོས་ཉིད་དེ་འདུ་མི་བྱེད་པ་དང༌། མདོ་ནི། མཚན་ཉིད། ནས། མ་ཡིན་ནོ། །ཞེས་
པའོ། །ཆོས་དེ་རྣམ་རྟོག་གིས་གདགས་བྱ་མིན་པས་རྣམ་པར་མི་རྟོག་པ་དང་། མདོ་ནི།
ལྷའི་བུ་དག ནས། མ་བཞག་གོ །ཞེས་པའོ། །དེ་བ་བས་ཆོས་ཉིད་ཀྱི་རབ་ཏུ་དབྱེ་བ་དེ་
དག་བསྟན་པ་དང༌། མདོ་ནི། དེ་ནས་བཅོམ་ལྡན་འདས། ནས། ཞེས་བྱའོ། །ཞེས་པའོ།།
དོན་དམ་པར་ཆོས་ཉིད་ཀྱི་མཚན་ཉིད་མེད་པར་ཤེས་པའི་སེམས་དཔའི་ཡེ་ཤེས་ཞེས་བྱ་
བ་དང༌། མདོ་ནི། དེ་ནས་བཅོམ་ལྡན་འདས། ནས། སྟོན་པ་ཡིན་ནོ། །ཞེས་པའོ།།
ཡུལ་བཅུ་དྲུག་པོ་འདི་རྣམས་ཀྱི་ཡུལ་ཅན་ཤེས་པའི་རྣམ་པའི་ཁྱད་པར་རམ་བྱེ་བྲག་བཅུ་
དྲུག་ཆོས་ཅན། ༼ཁ༽དེ་དག་གིས་༼ང༽དེའི་མཁྱེན་པ་བཅུ་དྲུག་བསྐྱེད་པའི་ནུས་པ་ཇི་
སྟར་གནས་པ་བཞིན་དུ་༼ག༽ལམ་ཤེས་པ་ཉིད་ཀྱི་སྦྱོར་བ་དག་ལ་༼ཅ༽མཚོན་པས་ནའོ་
ཞེས་པ་གསེར་ཕྲེང་ལྟར་རོ།¸།༼ཀ༽ ཤེས་པའི་མཚན་ཉིད་ལམ་ཤེས་པ་ཉིད་ཀྱིས་བསྡུས་
པ་ཡིན་ནོའམ་ཡིན་ཏེ། ༼ཆ༽འདི་དག་གིས་ཡུམ་ཤེར་ཕྱིན་ཀྱི་མཚན་ཉིད་ཤེས་པའི་ཆ་
ནས་གསུངས་པས་ལམ་ཤེས་ཀྱི་ཤེས་མཚན་ལ་སྦྱར་རོ། །
རྣམ་མཁྱེན་སྦྱོར་བའི་ཤེས་མཚན།
གསུམ་པ་རྣམ་མཁྱེན་ཀྱི་ཤེས་མཚན་ལ་གསུམ་གྱིས་དང་པོ་མཚམས་སྦྱར་བ་ནི།
ལམ་ཤེས་ཀྱི་ཤེས་མཚན་དེའི་འོག་ཏུ་རྣམ་པ་ཐམས་ཅད་མཁྱེན་པ་ཉིད་ཀྱི་སྒོ་ནས་ཤེས་

འགྲེལ་མཆན་སྐབས་བཞི་པ། 90 རྣམ་རྫོགས་སྦྱོར་བ།
མཚན་གསུངས་སོ། །གཉིས་པ་རྩ་བ་ལ། ཡུམ་ལ་བརྟེན་ནས་བདེ་བར་གནས་ཚུལ་དང་།
དེའི་དྲིན་དུ་དང༌། དེས་འཇིག་རྟེན་བརྟེན་ཚུལ་ཤེས་པ་གསུམ། དང་པོ་ནི། དེ་བཞིན་
གཤེགས་པ་དེ་ནི་རང་ཉིད་ཀྱི་རྒྱུའི་ཆོས་ལ་བརྟེན་ནས། །མཐོང་ཆོས་ལ་བདེ་བར་གནས་
པ་དང་། མདོ་ནི། དེ་ནས་བཅོམ་ལྡན་འདས། ནས། སྤྱོད་དོ། །ཞེས་པའོ། །གཉིས་པ་
ཡུལ་གྱི་དྲིན་དུ་ཤེས་ཚུལ་ལ་ཀུན་རྫོབ་དང་དོན་དམ་དུ་ཤེས་ཚུལ་གཉིས། དང་པོ་ལ་བཞིའི་
དང་པོ་ནི། གུས་པར་བྱ་བ་དང༌། །གཉིས་པ་ནི་བླ་མ་ཉིད་དང་གསུམ་པ་ནི་མཉེས་པ་
དང་། །བཞི་པ་ནི་ཡུམ་དེ་མཆོད་པ་དང་དེ་བཞིའི་མདོ་ནི། ཆོས་དེ་ལ། ནས། བལྟའོ།།
ཞེས་པའོ། །གཉིས་པ་དོན་དམ་དུ་ནི། དོན་དམ་པར་དེ་དག་བྱེད་པ་པོ་མེད་དང་། །མདོ་
ནི༑ རབ་འབྱོར། ནས། དགོངས་པའོ། །ཞེས་པའོ། །གསུམ་པ་ཡུལ་ལ་བརྟེན་ནས་
འཇིག་རྟེན་བརྟེན་ཚུལ་ཤེས་པ་ལ་བཞི་ལས། དང་པོ་བདེན་གཉིས་ཀྱི་དབང་དུ་བྱས་པ་གཉིས་
ནི༑ ཡེ་ཤེས་ཀྱི་ཡུལ་ཀུན་ཏུ་འཇུག་པ་མཁྱེན་པ་གང་ཡིན་པ་དང་། །མདོ་ནི། རབ་
འབྱོར། ནས། འདི་སྟོན་པ་པའོ། །ཞེས་པའོ། །ཆོས་རྣམས་དོན་དམ་པར་མ་མཐོང་བ་
དེ་ཁོ་ན་མཐོང་བར་《སྟོན་པར་མཛད་པ་དང་། མདོ་ནི། རབ་འབྱོར། ནས། འཇིག་
རྟེན་སྟོན་པའོ། །ཞེས་པའོ། །འདིའི་སྔ་མ་ཀུན་རྫོབ་དང་ཕྱི་མ་དོན་དམ་མོ། །གཉིས་པ་
དུས་ཀྱི་དབང་དུ་བྱས་པ་བཞི་ནི། སྤྱི་ཕུང་སོགས་ཀྱི་འཇིག་རྟེན་སྟོང་ཉིད་ཀྱི་རྣམ་པ་དང་།།
གདུལ་བྱ་འཁོར་དུ་བསྡུས་ནས་ཐོས་བསམ་གྱིས་འཇིག་རྟེན་སྟོང་ཉིད་དུ་བརྗོད་པ་དང༌།
བསྡུས་པ་སྨིན་པར་བྱས་ནས་སྒོམ་བྱུང་གིས་ཤེས་པར་མཛད་པ་དང༌། སྨིན་པ་གྲོལ་བར་
བྱས་ནས་མངོན་སུམ་དུ་མཛད། །པ་དང༌། གསུམ་སྔ་མའི་ཁྱད་པར་ཡིན་ནོ། ་བཞི་
བོ་འདིའི་མདོ་ནི། རབ་འབྱོར། ནས། འཇིག་རྟེན་སྟོན་པའོ་ཞེས་འཇིག་རྟེན་སྟོང་ཉིད་
རྣམ་པར་མདོ་ཟུར་བ་མེད་པར་ཉི་སྣང་དང་ལེ་བརྒྱད་མར་སྟོང་བ་ཉིད་ཀྱི་རྣམ་པ་བརྗོད་པ་
དང་། ཤེས་པར་མཛད་པ་དང༌། མཐོང་བར་མཛད་པ་ཞེས་འགྲེས་གསུམ་ཕྱི་མ་གསུམ་

འགྲེལ་མཆན་སྐབས་བཞི་པ། 91 རྣམ་རྫོགས་སྦྱོར་བ།
ལ་སྦྱར་རོ། །དུས་ཞེས་པ་འདི་གསུམ་དུས་སོ་སོའི་སྐབས་ལ་སྦྱར་བས་སོ། །
གསུམ་པ་ཡུལ་ཡུལ་ཅན་གྱི་དབང་དུ་བྱས་པ་གཉིས་ནི། ཆོས་ཉིད་རྟོགས་པའི་བློས་
བསམ་གྱིས་མི་ཁྱབ་པ་དང་དོན་དམ་པར་ཞི་བ་ཉིད་དུ་《སྟོན། །པ། འདི་ཉིད་ཀྱི་མདོ་
ནི༑ རབ་འབྱོར། ནས། ཞི་བ་ཞེས་བྱ་བར་སྟོན་ཏོ། །ཞེས་པའོ། །ཉི་སྣང་དང་ལེ་བརྒྱད་
མ་ལྟར་ཡིན་ལ། གསེར་ཕྲེང་དུ་དབེན་མན་ཆད་ཞི་བ་ལ་སྦྱར་བ་ལེགས་སོ། །བཞི་བ་དགག་
བྱ་འགོག་ཚུལ་གྱི་གཉིས་ནི། འཇིག་རྟེན་དོན་དམ་པར་གྲུབ་པ་འགོག་པ་དང༌། འཇིག་
རྟེན་འདི་དང་ཕ་རོལ་ལ་དོན་དམ་པར་བླང་དོར་གྱི་འདུ་ཤེས་འགོག་པ་དང་། འདི་གཉིས་
ཀྱི་མདོ་ནི། རབ་འབྱོར། ནས། དེ་ལྟ་བུ་མེད་དོ། །ཞེས་པའོ། །འདི་ཉི་སྣང་དང་ལེ་
བརྒྱད་མ་ལྟར་ལ། གསེར་ཕྲེང་དང་རྣམ་བཤད་གཉིས་སུ་རབ་འབྱོར་ཤེར་ཕྱིན་ཟབ་མོ་ཞེས་
པ་མན་འདུ་ཤེས་འགོག་པར་སྦྱར་རོ། །དེ་བཞིན་གཤེགས་པ་དེ་ནི་རང་ཉིད་ཀྱི་རྒྱུ་རྣམ་མཁྱེན་
སྦྱོར་བའི་ཆོས་བརྟེན་ནས་གནས་པ་དང་། ཡུམ་ལ་གུས་པའི་ཡེ་ཤེས་ཞེས་མདོའི་དངོས་བསྟན་
སངས་རྒྱས་སར་འཇོག་པ་ཐམས་ཅད་འདྲ་ལ། རྐང་བ་དང་པོ་ནི་ཐམས་ཅད་ཀྱི་ཐོག་མར་
སྦྱར་རོ། ། ལ། །སོགས་པ་བཅུ་དྲུག་ནི། རྣམ་པ་ཀུན་མཁྱེན་པའི་ཚུལ་ལ་ཏེ་སྐབས་
སུ་ནི། །ཤེས་པའི་མཚན་ཉིད་ཅེས་མདོ་ལས་བཤད་དོ། །ཞེས་ཐ་མ་གཉིས་ཀྱིས་དོན་
བསྡུ་ཚུལ་སོགས་འགྲེལ་བ་ལྟར་རོ། །ཤནྟི་བས་འཇིག་རྟེན་སྟོང་ཉིད་རྣམ་པ་སོགས་གཅིག་
དང༌། ཐ་མ་གཉིས་གཅིག་ཏུ་བྱས་ནས་བཅུ་གཉིས་བྱས་སོ། །
གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། རྩ་འགྲེལ་ལྟར་ན་སྦས་དོན་དེ་
བཞིན་གཤེགས་པ་དེ་རང་ཉིད་ཀྱི་རྒྱུ་རྣམ་མཁྱེན་སྦྱོར་བའི་ཆོས་ལ་མངོན་པར་བརྟེན་
ནས་མཐོང་ཆོས་ལ་བདེ་བར་གནས་པ་མཁྱེན་པའི་སེམས་དཔའི་ཡེ་ཤེས་དང་། མདོ་ནི།
བརྒྱད་སྟོང་བར། རབ་འབྱོར་ཇི་ལྟར། ནས། བརྟེན་ཅིང་གནས་སོ། །ཞེས་པའོ། །ཡུམ་
སྟོན་པ་ན་ཉིད་ཀྱིས་གདན་གཤམ་པ་སོགས་གུས་པར་བྱ་བ་དང་བཀའ་བཞིན་བསྒྲུབ་པས་

འགྲེལ་མཆན་སྐབས་བཞི་པ། 92 རྣམ་རྫོགས་སྦྱོར་བ།
བླ་མར་བྱ་བ་དང་། བསྙེན་བཀུར་ཀྱིས་མཉེས་པར་བྱ་བ་དང༌། མེ་ཏོག་སོགས་ཀྱིས་
ཡུམ་ལ་མཆོད་པར་བྱ་བ་དང༌། འདི་བཞིའི་མདོ་ནི། ཆོས་ལ། ནས། རིག་པར་བྱའོ།།
ཞེས་པའོ། །དོན་དམ་པར་གུས་པ་སོགས་བྱེད་པ་མེད་པ་ཉིད་དང༌། མདོ་ནི། རབ་
འབྱོར། ནས། ཚོར་བར་རིག་པར་བྱའོ། །ཞེས་པའོ། །ཡེ་ཤེས་ཤེས་བྱ་ཐམས་ཅད་ལ་
ཐོགས་མེད་དུ་འགྲོ་བ་དང་། མདོ་ནི། རབ་འབྱོར། ནས། སྟེན་པ་ཡིན་ནོ། །ཞེས་་པའོ།།
དོན་དམ་པར་མ་མཐོང་བའི་དོན་ཐ་སྙད་དུ་དེ་ཁོ་ནར་སྟོན་པ་དང༌། མདོ་ནི། གཟུགས་
མ་མཐོང༌། ནས། སྟོན་པའོ། །ཞེས་པའོ། །ཕུང་སོགས་ཀྱི་འཇིག་རྟེན་བདེན་པའི་སྟོང་
བ་ཉིད་ཀྱི་རྣམ་པ་དང་། ཐེག་དམན་ལ་གཞི་ཤེས་བསྐྱེད་ཕྱིར་འཇིག་རྟེན་སྟོང་བ་ཉིད་
དུ་བརྗོད་པ་དང༌། བྱང་སེམས་ལ་ལམ་ཤེས་བསྐྱེད་ཕྱིར་འཇིག་རྟེན་སྟོང་བ་ཉིད་དུ་
ཤེས་པར་མཛད་པ་དང་། སངས་རྒྱས་ལ་རྣམ་མཁྱེན་བསྐྱེད་ཕྱིར་འཇིག་རྟེན་སྟོང་བ་
ཉིད་དུ་མངོན་སུམ་དུ་མཐོང་བར་མཛད་པ་དང༌། འདི་བཞིའི་མདོ་ནི། རབ་འབྱོར་
ཡང་། ནས། མཐོང་བར་མཛད་དོ། །ཞེས་པ་བཞི་རིམ་བཞིན་ནོ། །ཕུང་སོགས་ཀྱི་ཆོས་
ཉིད་སོ་སྐྱེའི་བློས་བསམ་གྱིས་མི་ཁྱབ་པ་ཉིད་དུ་སྟོན་པ་དང༌། དེ་སྤྲོས་པ་ཞི་བ་ཉིད་
དུ་སྟོན་པ་དང༌། ཡུལ་ཕུང་སོགས་ཀྱི་འཇིག་རྟེན་དོན་དམ་པར་གྲུབ་པ་འགོག་པ་དང་།
ཡུལ་ཅན་ཕུང་སོགས་ལ་དོན་དམ་པར་བླང་དོར་གྱི་འདུ་ཤེས་འགོག་པ་ཞེས་བྱ་བ་ཤེས་
པའི་སེམས་དཔའི་ཡེ་ཤེས་དང༌། འདི་བཞིའི་མདོ་ནི། བསམ་མི་ཁྱབ་དང་། ཞི་བ་དང་།
དབེན་པ་དང་། རྣམ་དག ནས། ལེའུ་བཅུ་གཉིས་པ་ཡན་རིམ་བཞིན་ནོ། །རྣམ་མཁྱེན་
ཀྱི་ངོ་བོ་ཉིད་བདུན་གྱིས་བསྡུས་པའི་སྔར་བཤད་པའི་ཤེས་མཚན་འདི་རྣམས་ཀྱི་མཚན་
གཞིའམ་དེ་ཆོས་ཅན། ༼༢༽ཤེས་པའི་རྣམ་པའི་བྱེ་བྲག་བཅུ་དྲུག་པོ་དེ་དག་གིས་ཚ་
རེག་གིས་མེ་མཚོན་པ་ཇི་ལྟ་བ་བཞིན་དུ་རྣམ་པ་ཐམས་ཅད་མཁྱེན་པ་ཉིད་ཀྱི་སྦྱོར་བ་
དག་རྟོགས་པ་མཐར་ཐུག་བསྐྱེད་བྱེད་དུ་ཐུན་མོང་མ་ཡིན་པར་མཚོན་པར་བྱེད་པས་ནའོ།།

འགྲེལ་མཚན་སྐབས་བཞི་པ། 93 རྣམ་རྫོགས་སྦྱོར་བ།
༼༡༽ཤེས་པའི་མཚན་ཉིད་རྣམ་པ་ཐམས་ཅད་མཁྱེན་པ་ཉིད་ཀྱིས་བསྡུས་པ་ཡིན་ནོ།།
འམ་ཡིན་ཏེ། ༼༣༽རྣམ་བཤད་ལྟར་ན་མཚོན་སྦྱོར་འདི་ལྟར་འགོད་དགོས་པ། རྣམ་བཤད་
ལས། ཉོན་མོངས་རྟགས་སོགས་བཞི་སྤོང་ཞིང་དེ་བཞིན་གཤེགས་པ་འབྱུང་བ་ཤེས་པ་སོགས་
གཞི་ཤེས་ཀྱི་རྣམ་པ་གང་ཡང་རུང་བ་ལ་དམིགས་པའི་རྣམ་པ་ཅན་གྱི་བྱང་སེམས་ཀྱི་རྣལ་
འབྱོར་མཚན་གཞི། སེམས་དཔའི་གཞི་ཤེས་སྦྱོར་བར་མཚོན། དེ་བཞིན་གཤེགགས་པ་
འབྱུང་བ་ཤེས་པ་སོགས་གང་རུང་གི་རྣམ་པ་ཅན་གྱི་སེམས་དཔའི་ཡེ་ཤེས་སོ། །ཞེས་པས་
ཤེས་ལ། དེས་ན་གོང་གི་གསེར་ཕྲེང་གི་དེ་དང་དགོངས་པ་གཅིག་གོ །འདིའི་ཡུལ་ཕལ་
ཆེར་སངས་རྒྱས་ཀྱི་སས་བསྡུས་པས་རྣམ་མཁྱེན་གྱི་ཤེས་མཚན་བྱས་སོ། །
ཁྱད་མཚན།
གཉིས་པ་ཁྱད་མཚན་ལ། མཚམས་སྦར་པ། མདོར་བསྟན། རྒྱས་བཤད་དོ།།
དང་པོ་ནི། སྔར་གྱི་དེ་ལྟར་བར་སྐབས་ཀྱི་ཚིགས་སུ་བཅད་པ་དགུས་མཁྱེན་གསུམ་
སྦྱོར་བའི་ཤེས་པའི་མཚན་ཉིད་ཉན་རང་གི་སྦྱོར་བ་ལས་ཁྱད་པར་འཕགས་ཚུལ་དངོས་སུ་
མ་བསྟན་པར་སྤྱིའི་ངོ་བོ་ཉིད་དུ་བརྗོད་ཟིན་ནས། ༼ཁ༽ཤེས་པའི་མཚན་ཉིད་ཀྱི་རྣམ་
པས་མཁྱེན་གསུམ་གྱི་སྦྱོར་བ་སོ་སོར་ཚད་མས་ཡོངས་སུ་བཅད་པ་རྣམས་ཀྱི་གང་ལས་
ཁྱད་ཞུགས་པའི་ཁྱད་པར་ཤེས་པར་བྱ་བ་ཡིན་པས་སོ། །༼ཀ༽ཤེས་པའི་མཚན་ཉིད་
ཀྱི་འོག་ཏུ་བར་སྐབས་ཀྱི་ཚིགས་སུ་བཅད་པས་ཁྱད་པར་གྱི་མཚན་ཉིད་འཆད་དེ། ༼ག༽
བུ་སོགས་ཀྱིས་ཤེས་མཚན་གསུམ་གྱི་དང་པོ་ལས་ཕྱི་མ་གཉིས་ཁྱད་ཞུགས་ཟེར་བ་མི་འཐད་
དོ༑ ༑གཉིས་པ་ལ་གཉིས་ཀྱི་དང་པོ་རྩ་བ་ནི། འོག་ནས་འཆད་པའི་བསམ་མི་ཁྱབ་སོགས་
ཁྱད་པར་གྱིས། །༼༢༽ཉན་རང་གི་སྦྱོར་བ་ལས་ཁྱད་ཞུགས་པར་མཚོན་པའི་བདེན་པའི་
སྤྱོད་ཡུལ་ཅན། །སྐད་ཅིག་མ་ནི་བཅུ་དྲུག་གིས། །སོ། །༼༡༽ ཁྱད་པར་གྱིས་མཚན་

འགྲེལ་མཆན་སྐབས་བཞི་པ། 94 རྣམ་རྫོགས་སྦྱོར་བ།
ཉིད་མདོ་ལས་བཤད་པ་ཡིན། །ནོའམ་ཡིན་ཏེ། གཉིས་པ་འགྲེལ་བ་ནི། ཞེས་བྱ་བ་
གསུངས་ཏེ། བསམ་གྱིས་མི་ཁྱབ་པ་དང༌། མི་མཉམ་པ་ལ་སོགས་པའི་ཁྱད་པར་
གྱིས་ཁྱད་དུ་བྱས་པའི་སྡུག་བསྔལ་ལ་སོགས་པའི་བདེན་པའི་ཡུལ་ཅན་ཆོས་དང་རྗེས་
སུ་ཤེས་པའི་བཟོད་པ་དང་ཤེས་པའི་མཚན་ཉིད་བཅུ་དྲུག་ཆོས་ཅན། ༼༢༽དེ་དག་གིས་
ལམ་ཤེས་ཉིད་དང་ལ་སོགས་པའི་རྣམ་མཁྱེན་གྱི་སྦྱོར་བ་དག་ཉན་རང་གི་སྦྱོར་བ་ལས
ཁྱད་པར་འཕགས་པར་མཚོན་པས་ནའོ། །༼༡༽ཁྱད་པར་གྱི་མཚན་ཉིད་ཡིན་ནོ། །འམ་
ཡིན་ཏེ། ༼༣༽འདི་ལ་ཉི་སྣང་དང་ལེ་བརྒྱད་མར་མདོ་ཟུར་དུ་མ་སྦྱར་ཀྱང༌། རྒྱན་སྣང་
ལས། དེ་ནས་བཅོམ་ལྡན་འདས། ནས། བགྱི་བ་ཆེན་པོས་ཉེ་བར་གནས་སོ། །ཞེས་པ་
སྦྱར་བ་ལྟར་ན། ཉི་ཁྲི་ལ་ཡང་དོན་ཆེན་པོའི་གནས། ཞེས་པ་སྦྱར་དགོས་སོ། །རྣམ་བཤད་
ལས། འདིར་ཁྱད་གཞི་མཐོང་ལམ་དང་སྦྱར་ནས་བསྟན་པར་ཟད་ཀྱི། ཁྱད་ཆོས་ཀྱི་ལྡོག་
པ་བཅུ་དྲུག་ནི་ཚོགས་ལམ་ནས་རྒྱུན་མཐའ་བར་ལ་ཡོད་པར་ཤེས་པར་བྱའོ། །ཞེས་པ་ལྟར།
དངོས་སུ་མཐོང་ལམ་མ་སྨོས་པས། འདིར་བསྟན་རྒྱུན་མཐའ་དང༌། སྤྱིར་སངས་རྒྱས་
ཀྱི་བར་མཚོན་ནོ། །གཞི་ཤེས་དངོས་སུ་མ་སྨོས་པ་སྐབས་གསུམ་པར་ཟིན་བྱེད་སྦྱོར་བ་བཅུ་
བཤད་པས་སམ། རང་ལྡོག་ཉན་རང་ལ་ཡོད་པས་སོ། །རིན་ཆེན་བང་མཛོད་དུ། གྲོལ་
སྡེ་གཉིས་ལྟར་ན་མཁྱེན་གསུམ་གྱི་སྦྱོར་བའི་ཁྱད་མཚན་བསྟན་ཞེས་སློབ་དཔོན་ལ་དགག་
པ་བྱས་ནས། བྱང་སེམས་ཀྱི་དེ་ལམ་ཤེས་སྦྱོར་བར་འདུ་བས་རྣམ་མཁྱེན་སྦྱོར་བ་དེར་འདུ་
བའི་ཟེར་བས་གསེར་ཕྲེང་ལས། རྣམ་མཁྱེན་སྦྱོར་བ་རང་ལྡོག་ཁྱད་པར་ཡོད་པ་དང་། ཉི་
སྣང་དུ་དམིགས་གསལ་མ་མཛད་པ་ཙམ་ལ་དཔག་གསུངས་སོ། །
གསུམ་པ་རྒྱས་བཤད་ལ་གསུམ་གྱི་དང་པོ་མཚམས་སྦྱར་བ་ནི། མདོར་བསྟན་པ་
མ་ཟད་རྒྱས་བཤད་ལ་ཡང་བསམ་གྱིས་མི་ཁྱབ་པ་ལ་སོགས་པའི་ཁྱད་པར་བྱེད་ཆོས་དེ་
དག་གང་ཡིན་ཞེ་ན། དེའི་ལན་དུ་བར་སྐབས་ཀྱི་ཚིགས་སུ་བཅད་པ་གསུམ་པོ་གསུངས་

འགྲེལ་མཆན་སྐབས་བཞི་པ། 95 རྣམ་རྫོགས་སྦྱོར་བ།
སོ༑ ༑གཉིས་པ་རྩ་བ་ནི། སྡུག་བདེན་གྱི་ཆོས་ཉིད་བསམ་མི་ཁྱབ་པ་དང༌། དཔེ་མེད་
པའི་མི་མཉམ་པ་དང་། །ཐ་སྙད་པའི་ཚད་མས་གཞལ་བ་ལས་འདས་པ་དང་གྲངས་ཀྱིས་
བགྲང་བ་ལས་ཡང་དག་འདས། །པ་སྟེ། སྡུག་བདེན་གྱིས་ཆོས་ཉིད་བཞི་རྟོགས་འི་ཤེས་
བཟོད་བཞིའི་ཡེ་ཤེས་དང་། འདི་བཞིའི་མདོ་ནི། གསོལ་བ་བཅོམ་ལྡན། ནས། ལེའུ་
སུམ་ཅུ་གསུམ་མོ། །ཞེས་པའོ། །འཕགས་པ་ཀུན་གྱི་ཡོན་ཏན་ཐམས་ཅད་སྡུད་པ་དང་།
མདོ་ནི། དེ་ནས་ཚེ་ལྡན། ནས། གཟུང་བར་མི་བྱའོ། །ཞེས་པའོ། །བདེན་གཉིས་ཤེས་
པའི་སྐྱེས་བུ་མཁས་པ་ཡིས། །རིག་པར་བྱ་བའི་དོན་ཤེས་པ་དང༌། མདོ་ནི། དེ་ནས་
འདོད་པ། ནས། བསྐྱེད་པའོ། །ཞེས་པའོ། །ཐེག་ཆེན་རང་གི་སྤྱོད་ཡུལ་ཐུན་མོང་མིན་
པའི་ཟབ་རྒྱས་ཤེས་པ་ཉིད། །དང༌། མདོ་ནི། བཅོམ་ལྡན་འདས། ནས། བཟོད་པར་
འདུས་སོ། །ཞེས་པའོ། །ཉན་རང་ལས་མི་གནས་པའི་མྱང་འདས་ཤེས་པ་སྟེ་ཐོབ་པ་མྱུར་
བ་དང་། འདི་བཞིས་ཟིན་པའི་ཀུན་འབྱུང་གི་བཞིའོ། །མདོ་ནི། ལྷའི་བུ་དག་ནས། རྒྱ་
ཆེར་བསྟན་ཏོ། །ཞེས་པའོ། །བདེན་གཉིས་ཀྱི་ཆོས་རྣམས་དོན་དམ་པར་བྲི་བ་དང་གང་
བ་མེད་པ་རྟོགས་པ་དང༌། །མདོ་ནི། དེ་ནས་འདོད་པ་ན། ནས། མི་གདའ་འོ། །ཞེས་
པའོ། །ཕྱིན་དྲུག་དྲུག་ཏུ་སྒྲུབ་པ་དང༌། མདོ་ནི། འདོད་པ་ན་སྤྱོད་པ། ནས། གྱུར་བར་
བལྟའོ། །ཞེས་པའོ། །བསྐལ་བ་དུ་མར་སྒྲུབ་པའི་ཚོགས་གཉིས་ཡང་དག་པར་འགྲུབ་པ་
དང༌། །མདོ་ནི། གསོལ་བ། བཅོམ་ལྡན། ནས། ལེའུ་སུམ་ཅུ་བཞི་པའོ། །ཞེས་པའོ།།
ཐབས་ཤེས་ཀྱིས་ཟིན་པའི་ཆོས་ཐམས་ཅད་ལ་དམིགས་པའི་ཡེ་ཤེས་དང་འདི་བཞི་ནི་འགོག་
བདེན་གྱིའོ། །མདོ་ནི། རབ་འབྱོར། ནས། འཚང་རྒྱ་བར་འགྱུར་རོ། །ཞེས་པའོ། །བྱང་
སེམས་ལམ་གྱི་རྟེན་རིགས་དང་བཅས་པ་དང༌། །མདོ་ནི། རབ་འབྱོར། ནས། རྒྱ་
བར་འགྱུར་རོ། །ཞེས་པའོ། །ཕར་ཕྱིན་བཅུ་རྫོགས་པའི་རྒྱུ་ཚོགས་མཐའ་དག་ཚང་བ་
དང་། མདོ་ནི། རབ་འབྱོར། ནས། མི་ལྟུང་ངོ་། །ཞེས་པའོ། །ཕྱི་ནང་གི་ཡོངས་འཛིན་

འགྲེལ་མཆན་སྐབས་བཞི་པ། 96 རྣམ་རྫོགས་སྦྱོར་བ།
གཉིས་ཀྱིས་ཡོངས་སུ་འཛིན་པ་དང༌། །མདོ་ནི། རབ་འབྱོར། ནས། ལེའུ་སུམ་ཅུ་ལྔ་
བའོ། །ཞེས་པའོ། །ཆོས་ཐམས་ཅད་ལ་བདེན་ཞེན་གྱི་རོ་མྱོང་བ་མེད་པ་དང་བཞིས་ཁྱད་
པར་དུ་བྱས་པ་ནི་ལམ་བདེན་གྱིའོ། །མདོ་ནི། དེ་ནས་ཚེ་ལྡན། ནས། ཞེས་བྱ་བར་
འགྱུར་རོ། །ཞེས་པའོ། །༼ཅ༽ཁྱད་པར་དུ་བྱེད་ཆོས་ནི། །བཅུ་དྲུག་བདག་ཉིད་ཤེས་
བྱ་སྟེ། །དེས་སོ། །༼ང༽གང་གིས་ན་༼ཀ༽ལམ་ཤེས་དང་རྣམ་མཁྱེན་སྦྱོར་བས་བསྡུས་
པའི་ལམ་ནི་ཆོས་ཅན། ༼ག༽ཉན་རང་གི་ལམ་གཞན་དག་ལས། །ཁྱད་དུ་འཕགས་
པས་སོ། །༼ཁ༽ཁྱད་པར་ལམ། །ཡིན་ཏེ། གསུམ་པ་འགྲེལ་བ་ལ། རྒྱས་བཤད་དང༌།
གང་ལས་ཁྱད་ཞུགས་པའི་ཡུལ་དངོས་སུ་བསྟན་པའི་རྒྱུ་མཚན་ནོ། །དང་པོ་ནི། ཞེས་
བྱ་བ་གསུངས་ཏེ། ཕྱིའི་རྐྱེན་ཡང་དག་པར་རྫོགས་པའི་སངས་རྒྱས་དང༌། ལ་སོགས་
པས་བྱང་སེམས་ཀྱིས་ལེགས་པར་ཡོངས་སུ་བཟུང་བའི་ནང་གི་རྐྱེན་ཐབས་དང་ཤེས་རབ་
ཀྱི་སྟོབས་ཀྱིས་ཞེས་པ་བཅུ་དྲུག་པོ་ཐམས་ཅད་ལ་སྦྱར་རོ། །རྒྱན་སྣང་ལས། དེ་ལ་དེ་
བཞིན་གཤེགས་པ་ཉིད་དང་ཞེས་བྱ་བ་ལ་སོགས་པའི་ཚིག་བཞི་ནི་མེ་ལོང་ལྟ་བུ་ལ་སོགས་
པའི་ཡེ་ཤེས་བཞི་དབྱེ་ནས་སྦྱར་རོ་ཞེས་སྔོན་གྱི་སློབ་དཔོན་རྣམས་འཆད་དོ། །དེ་བཞིན་
གཤེགས་པ་ཉིད་ལ་སོགས་པ་སྐྱེད་པས་ན་བྱ་བ་བསམ་གྱིས་མི་ཁྱབ་པ་ཉིད་དེ། དེ་བཞིན་
ད་འདིའི་འོག་མ་བྱ་བ་མཉམ་པ་མེད་པ་ལ་སོགས་ལ་ཡང་སྦྱར་རོ་ཞེས་པ་ལྟར། སངས་རྒྱས་
ཀྱི་མེ་ལོང་ཡེ་ཤེས་མཉམ་ཉིད་སོར་རྟོག་བྱ་གྲུབ་ཡེ་ཤེས་བཞི་སྐྱེད་པའི་བྱ་བ་བསམ་གྱིས་མི་
ཁྱབ་པ་དང༌། མི་མཉམ་པ་དང་། གཞལ་བ་དང༌། བགྲང་བ་ལས་འདས་པའི་སྡུག་བསྔལ་
གྱི་བཟོད་ཤེས་བཞིའམ། ཡང་ན་སོ་སྐྱེའི་མངོན་སུམ་གྱི་ཡུལ་ལས་འདས་པའི་སྡུག་བདེན་
གྱི་ཆོས་ཉིད་བསམ་གྱིས་མི་ཁྱབ་པ་ཉིད་དང༌། དཔེ་མེད་པས་མི་མཉམ་པ་ཉིད་དང༌།
ཐ་སྙད་པའི་ཚད་མས་གཞལ་བ་ལས་ཡང་དག་པར་འདས་པ་དང༌། སྒྲས་བརྗོད་པ་སོགས་
གྲངས་ཀྱིས་བགྲང་བ་ལས་ཡང་དག་པར་འདས་པའི་ཆོས་ཉིད་རྟོགས་པའི་སྐད་ཅིག་དང་

འགྲེལ་མཆན་སྐབས་བཞི་པ། 97 རྣམ་རྫོགས་སྦྱོར་བ།
པོ་བཞི་དང༌། མདོ་ནི། བརྒྱད་སྟོང་བར། བཅོམ་ལྡན་འདས་ཀྱེ་མ། ནས། རྣམ་པར་
གྲོལ་བར་འགྱུར་རོ། །ཞེས་པའོ། །རྒྱལ་པོ་བཏང་སྙོམས་སུ་གནས་ནས་བློན་པོས་བྱ་བ་
བྱེད་པ་ལྟར་ཡུམ་གྱིས་མི་རྟོགས་བཞིན་དུ། འཕགས་པའི་གང་ཟག་ཐམས་ཅད་ཀྱི་ཡོན་
ཏན་ཐམས་ཅད་སྡུད་པ་དང་། མདོ་ནི། དེ་ནས་བཅོམ་ལྡན། ནས། འགྱུར་དུ་མཆིའོ།།
ཞེས་པའོ། །ཕྲ་བ་ཇི་ལྟ་བ་དང་འཛངས་པའི་ཇི་སྙེད་པ་ལ་མཁས་པའི་སོ་སྐྱེ་དང་རྣམ་པར་
ཤེས་པའི་འཕགས་པ་སྟེ་སྐྱེས་བུ་མཁས་པ་གཉིས་ཀྱིས་རིག་པར་བྱ་བའི་དོན་ཉིད་ཤེས་པ་
དང༌། མདོ་ནི། བཅོམ་ལྡན། ནས། བསྐྲུན་པའོ། །ཞེས་པའོ། །ཉན་རང་གི་སྤངས་
རྟོགས་ལས་ཁྱད་པར་འཕགས་པའམ། དེའི་བྱེད་པ་འདུས་པས་སམ་ཉན་ཐོས་ལ་སོགས་
པའི་སྤྱོད་ཡུལ་མ་ཡིན་པའི་དངོས་པོ་ཕྲ་བ་ཡོངས་སུ་ཤེས་པ་དང་། མདོ་ནི། བཅོམ་
ལྡན། ནས། མཆོག་ཏུ་འགྱུར་རོ། །ཞེས་པའོ། །ཐེག་ཆེན་རང་གི་ལུགས་ཤེར་ཕྱིན་ལ་
བསླབས་པ་ལས་དེ་ལ་ལྟོས་པའི་ཐོབ་བྱ་སངས་རྒྱས་པ་ཉན་རང་ལས་མངོན་པར་ཤེས་པ་
སྟེ་ཐོབ་པ་ཤིན་ཏུ་མྱུར་བའི་ཤེས་པ་བཞི་ནི་ཀུན་འབྱུང་གི་དང་། མདོ་ནི། དེ་སྐད་ཅེས།
ནས། མ་ཡིན་ནོ། །ཞེས་པའོ། །ཀུན་རྫོབ་དང་དོན་དམ་པའི་བདེན་པ་ལ་བརྟེན་པའི་
ཆོས་ཐམས་ཅད་དོན་དམ་པར་བྲི་བ་མེད་པ་དང་གང་བ་མེད་པའི་ངོ་བོར་རྟོགས་པ་དང་།
གསེར་གླིང་བས་ཀུན་རྫོབ་དང་དོན་དམ་གང་དུ་བྲི་གང་མེད་པ་ཟེར་རོ། །མདོ་ནི། དེ་ནས་
འདོད་པ་ན། ནས། བཅུ་གསུམ་པའོ། །ཞེས་པའོ། །ཚེ་སྔ་མར་སྒྲུབ་པ་དྲག་ཏུ་མ་བྱས་
ཀྱང་ད་ལྟར་དོན་དམ་པར་སྦྱིན་བྱ་སོགས་ལ་འཁོར་གསུམ་རྣམ་པར་དག་པས་བ་དྲུས་མ་
བེའུ་མི་འདོར་བ་ལྟར་ཆོས་སྨྲ་བ་མི་གཏོང་བར་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་
དྲུག་ཏུ་རབ་ཏུ་སྒྲུབ་པ་དང་། མདོ་ནི། དེ་ནས་བཅོམ་ལྡན། ནས། མི་སྐྱེས་པ་ཡིན་ནོ།།
ཞེས་པའོ། །ཚེ་སྔ་མར་སངས་རྒྱས་སོགས་ལ་གུས་པ་དང་རྒྱུན་མི་འཆད་པའི་ཡང་དག་
པའི་སྦྱོར་བས་བསྐལ་པ་དུ་མར་བསྒྲུབས་པས་ཐོབ་པར་བྱ་བའི་བསོད་ནམས་དང་ཡེ་

འགྲེལ་མཆན་སྐབས་བཞི་པ། 98 རྣམ་རྫོགས་སྦྱོར་བ།
ཤེས་ཡང་དག་པར་འགྲུབ་པ་དང༌། མདོ་ནི། རབ་འབྱོར་ཀྱི། ནས། རེ་བར་བྱའོ།།
ཞེས་པའོ། །བདེན་ཞེན་གྱིས་རྣམ་པར་མི་རྟོག་པར་སྦྱིན་སོགས་ཀྱི་ཆོས་ཐམས་ཅད་ལ་
དམིགས་ནས་རྒྱ་མཚོའི་གྲུ་ཞིག་ན་ཤིང་སོགས་ལ་འཇུ་བ་ལྟར་ཡུམ་མི་འདོར་བར་འཛིན་
པ་བཞི་ནི་འགོག་པའི་དང༌། མདོ་ནི། རབ་འབྱོར། ནས། གནས་པར་འགྱུར་རོ། །ཞེས་
པའོ། །བུམ་པ་སོ་བཏང་བར་ཆུ་གནས་པ་ལྟར་ཤེར་ཕྱིན་ཀྱིས་ཟིན་པའི་ཆོས་ཀྱི་དབྱིངས་
ཀྱི་ངོ་བོ་ཉིད་བྱང་ཆུབ་སེམས་དཔའི་ལམ་གྱི་རྟེན་རིགས་དང་། ལྡན་པ་དང་། མདོ་
ནི༑ རབ་འབྱོར། ནས། རིག་པར་བྱའོ། །ཞེས་པའོ། །སྨོན་ལམ་ལ་སོགས་པའི་ཕ་
རོལ་ཏུ་ཕྱིན་པ་བཅུ་ཡོངས་སུ་རྫོགས་པའི་རྒྱུའི་ཚོགས་མཐའ་དག་ཚང་བ་དང་། མདོ་
ནི༑ འཕགས་པ་ནས། མི་སྒྲུབ་བོ། །ཞེས་ཟགས་ལྷན་བྱས་པའི་གྲུའི་དཔེ་གསུངས་སོ། །རྒན་
པོ་སྐྱེས་བུ་སྟོབས་ལྡན་གཉིས་ཀྱིས་བརྟེན་པ་ལྟར་ནང་གི་དགེ་བའི་བཤེས་གཉེན་གྱི་ཐབས་
ཤེས་གཉིས་ཀྱིས་སྲིད་ཞིར་ལྟུང་བ་ལས་ཡོངས་སུ་བཟུང་བ་དང༌། མདོ་ནི། རབ་འབྱོར།
ནས། བཅུ་བཞི་པའོ། །ཞེས་པའོ། །ཆོས་བདེན་སྟོང་དུ་རྟོགས་པས་བདེན་པར་མངོན་
པར་ཞེན་པའི་རོ་མྱང་བ་མེད་ཅིང་དགེ་རྩ་བྱང་ཆུབ་ཏུ་བསྔོ་བ་བཞི་ལམ་གྱི་བདེན་པའི་
དང༌། བཅུ་དྲུག་གི་བདག་ཉིད་ཅེས་བྱ་བས་ནི། ༼ང༽ གོ་རིམས་བཞིན་དུ་སྡུག་
བསྔལ་ལ་སོགས་པའི་བདེན་པའི་ཡུལ་ཅན་སྐད་ཅིག་མ་རྣམས་ཀྱི་ཁྱད་པར་མཚོན་པར་
བྱ་བ་ཡིན་ཏེའམ་ཡིན་པའི་ཕྱིར། གང་གིས་ན་༼ཁ༽ ཉན་ཐོས་ལ་སོགས་པའི་ཐེག་
དམན་གྱི་ལམ་རྣམས་ལས་༼ཀ༽བྱང་ཆུབ་སེམས་དཔའ་དང་སངས་རྒྱས་ལ་སོགས་པའི་
ལམ་ཤེས་པ་ཉིད་ལ་སོགས་པས་རྣམ་མཁྱེན་གཉིས་སྒོམ་པའི་སྦྱོར་བ་གཉིས་ནི་ཆོས་ཅན།
༼ག༽ ཁྱད་པར་གྱི་ལམ་ཡིན་པར་ཁྱད་ཞུགས་སོ་སྟེ། ཞུགས་པའི་སྦྱོར་བ་ཡིན་ཏེ། ༼ཆ༽
གཉིས་པ་ཁྱད་ཞུགས་པའི་ཡུལ་དངོས་སུ་མ་བསྟན་པའི་རྒྱུ་མཚན་སྔར་བྱེད་ཆོས་དངོས་སུ་
བསྟན་པ་དེའི་ཕྱིར་ཉན་རང་གི་ལམ་དེ་དག་གི་ནི་ཇི་སྐད་བཤད་པའི་ཁྱད་པར་དང་བྲལ་

འགྲེལ་མཆན་སྐབས་བཞི་པ། 99 རྣམ་རྫོགས་སྦྱོར་བ།
བའི་མངོན་པར་ཞེན་པ་ལ་སོགས་པ་དང་བཅས་བཞིན་སྐྱེ་པའི་མཚན་ཉིད་ཀྱིས་གོ་སླ་
བའི་ཕྱིར་དངོས་སུ་མ་བཤད་དོ། །འགྱུར་རྙིང་ལྟར་རིགས་བྱིན་ཀྱིས་ཉན་ཐོས་སོགས་
མངོན་པར་ཤེས་པ་ཕྱོགས་རེ་བ་བསྐྱེད་ཅིང་སོགས་ཁུངས་ནས་ཆགས་བྲལ་སྐྱེད་པ་གོ་སླ་བའི་
ཕྱིར་དང༌། ལུང་སོགས་ན་གྲགས་ཆེ་བས་མ་བཤད་ཅེས་ཡི་གེ་མ་དག་པ་ལ་འགྲེལ་བྱས་
པ་མི་འཐད་དེ། མངོན་པར་ཞེན་པ་ཞེས་པ། བྱེད་ཆོས་ཐ་མ་རོ་མྱང་མེད་པའི་བཟློག་ཟླ་
ཡིན་པས་སོགས་པས་སྔ་མ་བཅོ་ལྔའི་བཟློག་ཟླ་འཛིན་པའི་ཕྱིར་མངོན་པར་ཤེས་པ་མིན་ནོ།།
རྩ་འགྲེལ་གྱི་དངོས་བསྟན་གཙོ་བོ་མཐོང་ལམ་དང༌། འདིར་བསྟན་བྱང་སེམས་རྒྱུད་ཀྱི་
སྦྱོར་བའི་ཁྱད་མཚན་དང་སྤྱིར་སངས་རྒྱས་ལ་ཡོད་དོ། །
བྱེད་མཚན།
གསུམ་པ་བྱེད་མཚན་ལ་གསུམ་གྱི་དང་པོ་མཚམས་སྦྱར་བ་ནི། ཁྱད་པར་གྱི་མཚན་
ཉིད་ཀྱིས་ཉན་རང་ལས་ཁྱད་པར་འཕགས་པ་རྣམ་པར་བཅད་པ་སྟེ་ཤེས་པར་བྱས་པའི་
བྱང་སེམས་ཀྱི་སྦྱོར་བ་རྣམས་ཀྱི་བྱེད་པ་གང་ཡིན་ཞེ་ན། དེའི་ལན་དུ་བར་སྐབས་ཀྱི་
ཚིགས་སུ་བཅད་པ་གཉིས་ཀྱིས་བྱེད་པའི་མཚན་ཉིད་གསུངས་སོ། །གཉིས་པ་རྩ་བ་ནི།
རྔོག་ཊིཀ་ལས། དེ་ལ་དང་པོ་བརྒྱད་ནི་ཐུན་མོང་གི་བྱེད་པའོ། །ཐ་མ་གསུམ་ནི་ཐུན་མོང་
མ་ཡིན་པའོ། །ཞེས་དང་པོ་བརྒྱད་མཁྱེན་གསུམ་དང་ཐ་མ་གསུམ་སོ་སོར་སྦྱར་ལ། སྣང་
བ་གཉིས་ཀར་དང་པོ་དགུ་གཞི་ཤེས་ཐ་མ་གཉིས་ལམ་ཤེས་དང་རྣམ་མཁྱེན་ལ་སྦྱར་བ་དང་
སྔ་མ་མཐུན་ནོ། །འགྲེལ་ཆུང་གཞི་ཤེས་ལ་གསུམ་ཙམ་སྦྱར་བ་གཞི་ཤེས་ཙམ་ཀྱི་བྱེད་པའོ།།
གཞི་ཤེས་སྦྱོར་བའི་ཡུམ་ལ་བརྟེན་ནས་གདུལ་བྱ་ལ་ཕན་པ་ཐར་བའི་བདེ་བ་ལ་འགོད་པ་དང་།
མདོ་ནི། དེ་སྐད་ཅེས་བཀའ་སྩལ། ནས། འཇིག་རྟེན་དོན་ཕྱིར་ཞུགས་པ་ཡིན་ནོ། །ཞེས་
པའི་བར་གྱིས་བྱེད་པ་དང་པོ་དགུ་མདོར་བསྟན་བྱས་ན་རྣམ་བཤད་སོགས་དང་འགྲིག་གམ་

འགྲེལ་མཆན་སྐབས་བཞི་པ། 100 རྣམ་རྫོགས་སྦྱོར་བ།
སྙམ། ཡང་ལེ་བརྒྱད་མར་ཐམས་ཅད་ཕན་པའི་མདོ་ཁུངས་སུ་བྱས་སོ། །ཕན་པའི་མདོ་
ནི༑ ཇི་ལྟར་བྱང་ཆེན་འཇིག་རྟེན་ལ་ཕན། ཞེས་པ་ནས། ཞུགས་པ་ཡིན་ནོ། །ཞེས་པའོ།།
ཚེ་འདིར་སྡུག་བསྔལ་སོགས་ཞི་བའི་བདེ་བ་དང་མཐར་མྱང་འདས་ལ་འགོད་པ་དང་། མདོ་
ནི༑ རབ་འབྱོར། ནས། བདེ་ཕྱིར་ཞུགས་པ་ཡིན་ནོ། །ཞེས་པའོ། །འཁོར་བའི་སྡུག་
བསྔལ་ལས་སྐྱོབ་པ་དང་། །མདོ་ནི། རབ་འབྱོར། ནས། མགོན་བྱེད་པ་ཡིན་ནོ། །ཞེས་
པའོ། །མི་ལ་སོགས་པའི་གདུལ་བྱ་རྣམས་ཀྱི་ནི་གཏན་གྱི་སྐྱབས་དག་བྱེད་པ་དང༌། །མདོ་
ནི༑ ཤེར་ཕྱིན། ནས། སྐྱབས་སུ་གྱུར་བ་ཡིན་ནོ། །ཞེས་པའོ། །ཆོས་བསྟན་པས་བདེ་བ་
དང་ལྡན་པ་སོགས་ལ་གནས་ཀྱི་དང༌། མདོ་ནི། རབ་འབྱོར། ནས། ཆོས་བསྟན་ཏོ།།
ཞེས་པའོ། །སྲིད་ཞི་མཉམ་ཉིད་རྟོགས་པའི་ཡེ་ཤེས་ཐོབ་བྱེད་དཔུང་གཉེན་གྱི་དང་། མདོ་
ནི༑ རབ་འབྱོར། ནས། དཔུང་གཉེན་དུ་གྱུར་བ་ཡིན་ནོ། །ཞེས་པའོ། །སྲིད་ཞིའི་རླན་
དང་བྲལ་བའི་མྱང་འདས་ལ་འགོད་པའི་གླིང་གི་དང་ནི། །མདོ་ནི། རབ་འབྱོར། ནས།
དེད་དཔོན་དུ་གྱུར་བ་ཡིན་ནོ། །ཞེས་པའོ། །ཆོས་བསྟན་ནས་ཐར་བར་ཡོངས་སུ་འདྲེན་
པ་ཞེས་བྱ་བ་དང་། །མདོ་ནི། རབ་འབྱོར། ནས། འདྲེན་པར་གྱུར་བ་ཡིན་ནོ། ་ཞེས་
པའོ། །རྩོལ་བ་ཆེན་པོ་མེད་པར་ཆོས་སྟོན་པས་སེམས་ཅན་གྱི་དོན་ལྷུན་གྱིས་གྲུབ་པའི་
དང་། མདོ་ནི། རབ་འབྱོར། ནས། མི་དམིགས་སོ། །ཞེས་པའོ། །ལམ་ཤེས་སྦྱོར་བའི་
ཡུམ་ལ་བརྟེན་ནས་རང་དོན་དུ་ཐེག་པ་གསུམ་གྱི། འབྲས་བུ་མངོན་སུམ་དུ་མི་བྱེད་
པའི་བྱེད་པ་དག་དང་། མདོ་ནི། རབ་འབྱོར། ནས། མི་དམིགས་སོ། །ཞེས་པའོ། །རྣམ་
མཁྱེན་སྦྱོར་བའི་ཡུམ་ལ་བརྟེན་ནས་ཆོས་བསྟན་པས་ཕུན་ཚོགས་ཐམས་ཅད་ཀྱི་རྟེན་རྣམ་
མཁྱེན་ལ་འགོད་པས་ཐ་མ་རྟེན་གྱི་མཛད་པ་སྟེ་བྱེད་པའོ། །མདོ་ནི། རབ་འབྱོར། ནས།
ལེའུ་སུམ་ཅུ་དྲུག་པའོ། །ཞེས་པའོ། །དག་ལྡན་ལས། ཐ་མ་འགྲོ་བའི་མཛད་པ་སྟེ། །འགྲོ་
བ་ནི་འབྲས་བུ་ཐོབ་པའོ་ཞེས་ཟེར་ཀྱང་སྔ་མ་ལེགས་སོ། །བཅུ་གཅིག་པོ་འདི་ནི་བྱེད་པའི་

རྣམ་རྫོགས་སྦྱོར་བ།འགྲེལ་མཆན་སྐབས་བཞི་པ། 101
མཚན་ཉིད་ཡིན་ནོ་ཞེས་རྐང་བ་ཐ་མས་དོན་བསྡུས་སོ། །ལེ་བརྒྱད་མར་དང་པོ་གཉིས་
བྱང་སེམས་དང་ལྷག་མ་དགུ་སངས་རྒྱས་ནས་ཀྱི་བྱེད་པར་གསུངས་ཞེས་པ་དེར་དང་པོ་གཉིས་
བྱང་ཆེན་དང་དེ་མན་ལ་སངས་རྒྱས་ནས་ཞེས་མདོ་སྦྱར་བས་ཡིན་ལ། རྔོག་ཊིཀ་ཏུ་དང་
པོ་ལྔ་བྱང་སེམས་ཕྱི་མ་དྲུག་སངས་རྒྱས་ལ་སྦྱར་བ་ལེ་མང་དུ་སངས་རྒྱས་པར་འདོད་པའི་
ཞེས་སྦྱར་བས་ཡིན་ནོ། །གསེར་ཕྲེང་ལས། འོན་ཀྱང་མཐར་ཐུག་པ་སངས་རྒྱས་དང་གནས་
སྐབས་ཀྱི་བྱེད་པ་བཅུ་གཅིག་བྱང་སེམས་ལ་ཡང་ཡོད་དོ། །ཞེས་པ་ལྟར་རོ། །གསུམ་པ་
འགྲེལ་བ་ནི། ཞེས་བྱ་བ་གསུངས་ཏེ། སེམས་ཅན་རྣམས་མ་འོངས་པའི་ཕན་པ་སྡུག་
ཀུན་ཞི་བའི་མྱང་འདས་ལ་འགོད་པ་དང༌། ཚེ་འདིའི་བདེ་བ་ཉེར་འཚེ་སོགས་དང་བྲལ་
ཞིང་མཐར་ཐར་བར་འགོད་པ་དང༌། འདི་གཉིས་ཀྱི་མདོ་ནི། བརྒྱད་སྟོང་བར། རབ་
འབྱོར་ཀྱི། ནས། བརྩེ་བའི་ཕྱིར་ཞུགས་པ་དང༌། ཞེས་པའོ། །བླ་ན་མེད་པ། ནས།
དཀའ་བ་བྱེད་པ་ཡིན་ནོ་ཞེས་པ་སྐྱོབ་སོགས་ཀྱི་མདོར་བསྟན་ཡིན་ཀྱང་བཀའ་ཆེན་གྱིས་འདིར་
སྦྱར་རོ། །འཁོར་བའི་སྡུག་བསྔལ་གཏན་མེད་པའི་སླར་རྣམ་པར་སྨིན་པ་མ་ཡིན་པའི་
ཆོས་ཉིད་མྱང་འདས་ཉེ་བར་བསྒྲུབ་པའི་དོན་གྱིས་གཞན་ལ་ཕན་པའི་བྱེད་པ་དང་། མདོ་
ནི༑ རབ་འབྱོར་ཇི་ལྟར། ནས། སྐྱོབ་པར་འགྱུར་རོ། །ཞེས་པའོ། །དེ་དག་ནི་ཐམས་
ཅད་ཤེས་པ་ཉིད་ཀྱི་ཕན་པ་ལ་སོགས་པའི་བྱེད་པ་གསུམ་མོ། །གཏན་དུ་ཕན་པ་འཁོར་
བར་ལྡོག་མི་སྲིད་པའི་མི་གནས་པའི་མྱང་འདས་ལ་དང༌། མདོ་ནི། རབ་འབྱོར། ནས།
སྐྱབས་སུ་འགྱུར་རོ། །ཞེས་པའོ། །སྡུག་བསྔལ་གྱི་རྒྱུ་བདེན་འཛིན་ཆོས་བསྟན་པས་བཟློག་
པ་ལ་གནས་པ་དང་། མདོ་ནི། རབ་འབྱོར། ནས། གནས་སུ་འགྱུར་རོ། །ཞེས་པའོ།།
འཁོར་བ་དང་མྱ་ངན་ལས་འདས་པ་མཉམ་པ་ཉིད་དུ་རྟོགས་པ་དང་། མདོ་ནི། རབ་
འབྱོར། ནས། དཔུང་གཉེན་དུ་འགྱུར་རོ། །ཞེས་པའོ། །ཆུས་རླན་དང་བྲལ་བའི་སྐམ་ས་
ལ་གླིང་ཞེས་པ་བཞིན་དུ་སྔོན་མ་སྲིད་པ་དང་ཕྱི་མ་ཞི་བའི་མཐའ་འམ་དེ་ལ་བདེན་ཞེན་གྱི་

འགྲེལ་མཆན་སྐབས་བཞི་པ། 102 རྣམ་རྫོགས་སྦྱོར་བ།
རླན་ཟད་པའི་མི་གནས་པའི་མྱང་འདས་རང་དང་གཞན་གྱི་དོན་མངོན་མཐོ་ངེས་ལེགས་
རྟོགས་པ་སྟེ་ཐོབ་པའི་རྟེན་གྱི་ངོ་བོ་ཡེ་ཤེས་བཞིའམ་ལྔས་བདེན་ཞེན་སྲེད་པ་སོགས་བྲལ་
ཏེ་སྣང་བར་བྱེད་པ་དང་། ཕྱིན་དྲུག་སོགས་བསྟན་ནས་ཆོས་ཀྱི་སྒྲོན་མེ་འཛིན་ཅིང་འོད་
བྱེད་པ་དང༌། མྱང་འདས་ལ་འཁྲིད་པའི་དེད་དཔོན་གྱི་བྱེད་པ་དང་། མདོ་ནི། རབ་
འབྱོར། ནས། སྣང་བར་འགྱུར་རོ། །ཞེས་པའོ། །ཉི་ཁྲི་ལས་གླིང་སྤྱི་དང་སྣང་བ་འོད་
འབྱིན་པ་དེད་དཔོན་བཞི་སོ་སོར་གསུངས་ལ། བརྒྱད་སྟོང་བར་དང་པོ་གཉིས་ཙམ་གསུངས་
པས་རྒྱན་སྣང་དུ་སྣང་བའི་བྱེད་པ་རིན་པོ་ཆེའི་གླིང་དང་ཆོས་མཐུན་ཡོད་པ་མུན་པ་སེལ་
བ་གོང་གི་སྲེད་པ་ཟད་པའི་ནང་དུ་འདུས་པས་གླིང་གི་བྱེད་པར་འཇོག་ལ། མདོ་ལས་ལོགས་
སུ་བྱས་པ་ཡེ་ཤེས་བཞི་མི་ཤེས་པ་ཟད་པ་ལ་གཙོ་བོ་ཡིན་པ་ཤེས་ཕྱིར་ཡིན་གསུངས་ལ་སྔོན་
མཐའ་རྒྱུ་དང་ཕྱི་མཐའ་འབྲས་བུ་ལ་བྱས་པ་ཡང་སྲིད་ཞི་གཉིས་ལ་སྔ་ཕྱིས་རྒྱུ་འབྲས་ཀྱི་མིང་
བཏགས་སམ་སྙམ་མོ། །མདོ་ལས་ཞི་བ་གྱ་ནོམ་མྱང་འདས་ཇི་ལྟ་བ་ཕྱིན་ཅི་མ་ལོག་པ་ལྔས་
སྦྱོར་མཐོང་སྒོམ་པ་མི་སློབ་པ་ཁྱད་པར་གྱི་ལམ་ལྔར་སྦྱར་བས་ཕྱི་མ་གསུམ་འཇུག་སྒྲུབ་སྐབས་
ལྟར་མ་དག་ས་བདུན་གྱི་དང་ས་བརྒྱད་པ་དང་ས་ཕྱི་མ་གཉིས་ཀྱི་སྒོམ་ལམ་ཡིན་ནོ། །ཡེ་
ཤེས་བཞི་ཞེས་པ་རྒྱན་སྣང་ལས། ཆོས་ཐམས་ཅད་རྟོགས་པས་སྲེད་པ་ཟད་པ་འདོད་ཆགས་
དང་བྲལ་བ་དང་འགོག་པ་མྱ་ངན་ལས་འདས་པ་སྟོན་པར་བྱེད་པ་ཉིད་ཀྱིས་ན། ཞེས་པའི་
དོན། གསེར་ཕྲེང་ལས། ཡེ་ཤེས་ཀྱི་སྣང་བ་བཞི་ནི་མི་ཤེས་པ་ཟད་པ་ལ་གཙོ་བོ་ཡིན་པའི་
ཕྱིར། ཞེས་གསུངས་པས། སྲེད་པ་ཟད་བྱེད་ཀྱི་ཡེ་ཤེས་ནས་མྱང་འདས་ཐོབ་བྱེད་ཀྱི་ཡེ
ཤེས་བར་བཞི་བཞག་ནས་དེ་བཞིས་མི་ཤེས་པ་བསལ་ཚུལ་ལ་སྣང་བའི་གླིང་ཞེས་ཟུར་དུ་བྱས་
ཞེས་པ་ཡིན་ནོ། །དེས་ན་ཤནྟི་བས་ཡེ་ཤེས་བཞིས་མི་ཤེས་པ་བསལ་ནས་མི་གནས་པའི་མྱང་
འདས་སོགས་རང་གཞན་གྱི་དོན་སྣང་བར་བྱེད་པའི་དང༌། དེར་འཁྲིད་བྱེད་དེ་དེད་དཔོན་
དང༌། དེས་འཁྲིད་པའི་ཐབས་སམ་ལས་ཆོས་སྟོན་པའི་འོད་འབྱིན་པའི་གླིང་གསུམ་ཉི་ཁྲི་

འགྲེལ་མཆན་སྐབས་བཞི་པ། 103 རྣམ་རྫོགས་སྦྱོར་བ།
ལྟར་བྱས་ལ། གླིང་གི་སྐད་དོད་དྲི་བ་ཞེས་པའི་ཝ་ཕྱིས་པའི་དི་བ་སྣང་བ་ལ་འཇུག་པས་ཡིན་
ནོ༑ ༑སྐྱེ་སོགས་བདེན་པར་མེད་པའི་ཆོས་བསྟན་པས་ཐར་བར་འདྲེན་པའི་གཞན་གྱི་དོན་
སྒྲུབ་པའི་དང་། མདོ་ནི། རབ་འབྱོར། ནས། འདྲེན་པར་འགྱུར་རོ། །ཞེས་པའོ། །རབ་
འབྱོར། ནས། རྟེན་དུ་འགྱུར་ཞེ་ན་ཞེས་པ་འོག་མ་གསུམ་གྱི་དྲི་བ་ཡིན་ཀྱང་བཀའ་ཆེན་
གྱིས་འདིར་སྦྱར་རོ། །ཆོས་རྣམས་ནམ་མཁའ་དང་འདྲ་བར་སྟོན་པ་ལ་འབད་པ་མེད་པར་
འཇུག་པས་སེམས་ཅན་གྱི་དོན་ལྷུན་གྱིས་གྲུབ་པར་འཇུག་པའི་དང༌། མདོ་ནི། རབ་
འབྱོར་འདི་ལ། ནས། མི་འདའོ། །ཞེས་པའོ། །གཞན་དོན་དུ་ཐེག་པ་གསུམ་གྱིས་ངེས་
པར་འབྱུང་བའི་འབྲས་བུ་དུས་མ་ཡིན་པར་ཡང་དག་མཐའ་མངོན་སུམ་དུ་མི་བྱེད་པ་
ཞེས་བྱ་བ་སྟེ། མདོ་ནི། རབ་འབྱོར་ཆོས། ནས། དེ་ལས་མི་འདའོ། །ཞེས་པའོ། །འདི་
རྣམས་གདུལ་བྱ་གདུལ་བའིདུས་ཇི་ལྟ་བ་བཞིན་དུ་ཡང་དག་པར་ཉེ་བར་སྒྲུབ་པའི་དོན་
གྱིས་ལམ་ཤེས་པ་ཉིད་ཀྱི་སྐྱབས་ལ་སོགས་པའི་བྱེད་པ་བདུན་ནོ། །རྣམ་པ་ཐམས་
ཅད་མཁྱེན་པ་ཉིད་ཀྱི་སྒོ་ནས་ཆོས་ཐམས་ཅད་སྟོན་པ་ཉེ་བར་སྒྲུབ་པའི་དོན་གྱིས། རྣམ་
པ་ཐམས་ཅད་མཁྱེན་པ་ཉིད་ཀྱི་སྦྱོར་བ་ལ་ནི་ཕུན་ཚོགས་ཐམས་ཅད་རྟེན་གྱི་བྱེད་པའམ་
མཛད་པ་གཅིག་སྟེ། མདོ་ནི། རབ་འབྱོར། ནས། འགྱུར་བ་ཡིན་ནོ། །ཞེས་པའོ།།
གསུམ་དང་བདུན་དང་གཅིག་ཡོད་པ་དེ་ལྟར་ན་བྱེད་པའི་རྣམ་པ་བཅུ་གཅིག་པོ་དག་གིས་
བསྡུས་པའི་སེམས་དཔའི་ཡེ་ཤེས་ཆོས་ཅན། ༼༢༽ཚ་རེག་གིས་མེ་མཚོན་པ་ཇི་ལྟ་བ་བཞིན་
དུ་ཐམས་ཅད་མཁྱེན་པ་ཉིད་གསུམ་གྱི་སྦྱོར་བ་དག་གཞན་དོན་ལ་དམིགས་པའི་བྱེད་
པ་དང་ལྡན་པར་མཚོན་པས་ནའོ། །༼༡༽བྱེད་པའི་མཚན་ཉིད་ཡིན་ནོའམ་ཡིན་ཏེ། ༼༣༽
མདོའི་དངོས་བསྟན་གསེར་ཕྲེང་ལྟར་ཕན་སོགས་བཅུ་གཅིག་ནི་ཆོས་ཅན། བྱེད་པའི་མཚན་
ཉིད་ཡིན་ཏེ། རང་རྒྱུ་མཁྱེན་གསུམ་གྱི་སྦྱོར་བ་དག་གཞན་དོན་སྐྱེད་པའི་ནུས་ལྡན་དུ་མཚོན་
པའམ་ཤེས་པར་བྱས་པའི་ཕྱིར་ཞེས་པའོ། །

འགྲེལ་མཆན་སྐབས་བཞི་པ། 104 རྣམ་རྫོགས་སྦྱོར་བ།
ངོ་བོ་ཉིད་མཚན།
བཞི་པ་ངོ་བོ་ཉིད་མཚན་ལ་གསུམ་གྱི་དང་པོ་མཚམས་སྦྱར་བ་ནི། བྱེད་པའི་མཚན་
ཉིད་ཀྱིས། མཁྱེན་གསུམ་སྦྱོར་བའི་བྱེད་ལས། ཤེས་པར་བྱས་པ་རྣམས་ཀྱི། མཚན་
གཞི་དང་མཚོན་བྱའི་ངོ་བོ་ཉིད་གང་ཡིན་ཞེ་ན། དེའི་ལན་དུ་བར་སྐབས་ཀྱི་ཚིགས་
སུ་བཅད་པ་གསུམ་གྱིས་ངོ་བོ་ཉིད་ཀྱི་མཚན་ཉིད་གསུངས་སོ། །གཉིས་པ་རྩ་བ་ནི། ཆགས་
སོགས་ཉོན་མོངས་པའི་ངོ་བོ་མངོན་གྱུར་བས་དབེན་པ་དང༌། མདོ་ནི། གསོལ་བ། བཅོམ་
ལྡན་འདས། ནས། རང་བཞིན་དུ་འགྱུར་རོ། །ཞེས་པའོ། །དེའི་རྟགས་ཀྱིས་དབེན་པ་
དང་། མདོ་ནི། རབ་འབྱོར། ནས། འགྱུར་རོ། །ཞེས་པའོ། །དེའི་རྒྱུ་མཚན་མས་
དབེན་པ་དང་། མདོ་ནི། རབ་འབྱོར། ནས། འགྱུར་རོ། །ཞེས་པའོ། །ཤེས་སྒྲིང་ཀྱིས་
བསྡུས་པའི་མི་མཐུན་ཕྱོགས་དང་གཉེན་པོ་དག །བདེན་པར་འཛིན་པས་དབེན་པ་དང་།
མདོ་ནི། རབ་འབྱོར། ནས། འགྱུར་བ་ཡིན་ནོ། །ཞེས་པའོ། །བྱ་དཀའ་བའི་གོ་ཆ་གྱོན་
པ་དང་། མདོ་ནི། གསོལ་བ། ནས། འབྲེལ་བ་མ་ཡིན་ནོ། །ཞེས་པའོ། །འཚང་རྒྱ་བར་
ངེས་པ་དང་། མདོ་ནི། གསོལ་བ། ནས། མ་ལགས་སོ། །ཞེས་པའོ། །ཆེད་དུ་བྱ་བ་
གསུམ་སྒྲུབ་པའི་དང༌། མདོ་ནི། བཅོམ་ལྡན་འདས། ནས། གོ་ཆ་བགོས་སོ། །ཞེས་པའོ།།
སྒོམ་གྱི་འཁོར་གསུམ་མི་དམིགས་པར་རྟོགས་པ་དང༌། མདོ་ནི། གསོལ་བ། ནས། བསྒོམ་
པའོ། །ཞེས་པའོ། །ཆོས་རྣམས་ལ་བདེན་པར་མངོན་པར་ཞེན་པ་བཀག་པ་དང་། མདོ་
ནི༑ དེ་ནས་ཡང་། ནས། བྱེད་པའི་ཕྱིར་རོ། །ཞེས་པའོ། །གཞི་ལམ་གྱི་ཡུལ་ལ་དམིགས་
པ་ཞེས་བྱ་བ་གང་ཡིན་པ་དང་། མདོ་ནི། གསོལ་བ། ནས། ཟབ་པ་ཉིད་དོ། །ཞེས་
པའོ། །བདེན་པར་ཞེན་པ་དང་མི་མཐུན་པར་བདེན་སྟོང་དུ་རྟོགས་པ་དང་། མདོ་ནི། ལྷའི་
བུ་དག་ནས། བསྒོམ་པར་མི་ནུས་སོ། །ཞེས་པའོ། །ཆོས་ཐམས་ཅད་ཐོགས་པ་མེད་

འགྲེལ་མཆན་སྐབས་བཞི་པ། 105 རྣམ་རྫོགས་སྦྱོར་བ།
པར་རྟོགས་པ་དང༌། མདོ་ནི། དེ་ནས་ཚེ་དང་ལྡན་པ། ནས། མ་མཆིས་པའོ། །ཞེས་
པའོ། །ཆོས་དེ་དག་གཟུང་འཛིན་གྱི་གཞི་དོན་དམ་པར་མེད་པར་རྟོགས་པ་དང་། མདོ་
ནི༑ ཆོས་འདི་ནི། ནས། རྟེན་མ་མཆིས་པའོ། །ཞེས་པའོ། །ཆོས་དེ་དག་དོན་དམ་པར་
འགྲོ་འོང་མེད་པར་རྟོགས་པ་དང༌། མདོ་ནི། དེ་ནས་འདོད་པ་ན། ནས། ཚིག་ཏུ་བརྗོད་
དོ༑ ༑ཞེས་པའོ། །དེ་དག་དོན་དམ་པར་སྐྱེ་བ་མེད་པར་རྟོགས་པ་དང་། མདོ་ནི། དེ་
ནས་གནས་བརྟན། ནས། མི་དམིགས་སོ། །ཞེས་པའོ། །དེ་དག་གི་དེ་བཞིན་ཉིད་ནི་
དོན་དམ་པར་མི་དམིགས་པར་རྟོགས་པ་དང༌། མདོ་ནི། དེ་ནས་ཚེ་ལྡན། ནས། དེ་
ལྟརའགྱུར་དུ་གདོན་མི་ཟའོ། །ཞེས་པའོ། །རྐང་པ་ཐ་མ་གསུམ་གྱིས་དོན་བསྡུས་ཏེ་མཚོན་
ཚུལ་ནི། ངོ་བོ་ཉིད་བཅུ་དྲུག་གི་བདག་ཉིད་ཀྱི་ནི་ཆོས་ཅན། ༼ཁ༽མཚན་ཉིད་ཤེས་
ཁྱད་བྱེད་གསུམ་གྱིས་དོན་གཞན་མེད་ཀྱང་ཡོད་པ་ལྟར་མཚོན་བུའམ་མཚན་གཞི་ལྟ་བུར་
མཚོན་པས་ནའོ། །༼ཀ༽མཚན་ཉིད་བཞི་བར་བཞེད་པ་ཡིན་ཏེ། ༼ག༽རྔོག་ཊིཀ་ལས་
དང་པོ་བདུན་ཡོན་ཏན་ཐོབ་བྱེད་དང༌། དེའི་དང་པོ་བཞི་མི་མཐུན་ཕྱོགས་དང་བྲལ་བའི་
ཡོན་ཏན་དང༌། གསུམ་གཉེན་པོ་དང་ལྡན་པའི་ཡོན་ཏན་དང༌། ལྷག་མ་དགུ་དམིགས་པ་
རྟོགས་བྱེད་དུ་བྱས་ནས། དང་པོ་གསུམ་མཁྱེན་གསུམ་སོ་སོའི་ཐུན་མོང་མ་ཡིན་པའི་ཡུལ་
རྟོགས་བྱེད་དང་། དྲུག་ཡུལ་ཐུན་མོང་དུ་རྟོགས་པའི་ངོ་བོ་ཉིད་དུ་བཞག་པ་ཉི་སྣང་གི་དགོངས་
པར་གནས་སོ། །
གསུམ་པ་འགྲེལ་བ་ལ་སོ་སོར་བཤད་པ་དང༌། དོན་བསྡུ་བའོ། དང་པོ་ནི། ཞེས་
བྱ་བ་གསུངས་ཏེ། འདོད་ཆགས་ལ་སོགས་པའི་ཉོན་མོངས་པ་མངོན་ད་གྱར་བའི་ངོ་
བོ་དང་། དེའི་རྟགས་སམ་འབྲས་བུ་ལུས་ངག་ཡིད་གསུམ་ཀྱི་གནས་ངན་ལེན་ནི་ལས་
དང་། དེའི་མཚན་མ་རྒྱུ་ཚུལ་བཞིན་མ་ཡིན་པ་ཡིད་ལ་བྱེད་པ་གཙང་བདེ་ལ་སོགས་
པར་འཛིན་པ་དང་། འདོད་ཆགས་དང་འདོད་ཆགས་མེད་པ་ལ་སོགས་པ་མི་མཐུན་

འགྲེལ་མཆན་སྐབས་བཞི་པ། 106 རྣམ་རྫོགས་སྦྱོར་བ།
པའི་ཕྱོགས་དང་གཉེན་པོ་དག་བདེན་པར་ཞེན་པས་སྟོང་བ་སྟེ་དབེན་པ་ཉིད་ཀྱིས་ཁྱད་
པར་དུ་བྱས་པའི་ཐམས་ཅད་ཤེས་པ་ཉིད་ཀྱི་སྦྱོར་བའི་དབེན་པའི་ངོ་བོ་ཉིད་བཞིའོ། །འདི་
བཞིའི་མདོ་ནི། བརྒྱད་སྟོང་བར་རབ་འབྱོར་ཀྱི། ནས། ཇི་ལྟ་བུ་ལགས་ཞེས་པས། ལམ་
སྒྲུབ་པ་པོ་དང་ངོ་བོ་ཉིད་མཚན་སྤྱིའི་དྲི་བ་ཞུས་ནས། བཅོམ་ལྡན་འདས། ནས། རང་
བཞིན་ཅན་ནོ། །ཞེས་པས་ངོ་བོ་ཉིད་དང་པོ་བཞིའི་ངོ་བོ་དང་། རབ་འབྱོར། ནས་རྟེན་
དུ་འགྱུར་རོ་ཞེས་པས་དེ་བཞི་སྒྲུབ་པ་རྣམ་མཁྱེན་གྱི་རྟེན་དུ་བསྟན་ཀྱང་དཀའ་ཆེན་གྱིས་སྔ་
མ་ངོ་བོ་ཉིད་དང་པོ་དང་ཕྱི་མ་ཕྱི་མ་གསུམ་ལ་སྦྱར་རོ། །དོན་དམ་པར་མེད་པའི་སེམས་
ཅན་ཐ་སྙད་དུ་མཐའ་ཡས་པ་མྱ་ངན་ལས་བཟླ་བར་གོ་བགོས་པ་ནི་དཀའ་བའི་དང་། མདོ་
ནི༑ རབ་འབྱོར། ནས། མ་འབྲེལ་བའོ། །ཞེས་པའོ། །རང་གི་བསམ་པ་བརྟན་པས་ཐེག་
པ་གཞན་ཉན་རང་དུ་མི་ལྟུང་བའི་མཚན་ཉིད་ཀྱིས་མཐའ་གཅིག་ཏུ་འཚང་རྒྱ་བར་ངེས་
པ་སྒྲུབ་པའི་དང་། མདོ་ནི། རབ་འབྱོར། ནས། སྐབས་མེད་དོ། །ཞེས་པའོ། ་ཡུན་
རིང་པོ་བསྐལ་བ་གྲངས་མེད་ནས་བསྒྲུབ་པར་བྱ་བ་མཆོག་ཉིད་ཀྱི་ཆེད་དུ་བྱ་བ་ཆེན་
པོ་གསུམ་སྒྲུབ་པའི་དང༌། མདོ་ནི། འོན་ཀྱང་ནས། རེ་བར་བྱའོ། །ཞེས་པའོ། །གཞི་
ཤེས་ཀྱི་རྣམ་པ་བསྒོམ་པར་བྱ་བ་དང༌། སྒོམ་པ་པོའི་གང་ཟག་དང་སྒོམ་བྱའི་ཆོས་མི་
དམིགས་པར་རྟོགས་པའི་དུང༌། མདོ་ནི། རབ་འབྱོར། ནས། སྒོམ་པ་ལགས་སོ། ་ཞེས་
པའོ། །ལམ་ཤེས་ཀྱི་རྣམ་པ་སོགས་ཐམས་ཅད་ལ་བདེན་པའི་དངོས་པོར་མངོན་པར་ཞེན་
པ་མཐའ་དག་བཀག་པའི་སྦྱོར་བ་དང་། མདོ་ནི། རབ་འབྱོར། ནས། ཕྱིར་རོ། །ཞེས་
པའོ། །ཞེས་བྱ་བ་དེ་ལྟ་བུ་དག་ནི་ལམ་ཤེས་པ་ཉིད་ཀྱི་སྦྱོར་བའི་ངོ་བོ་ཉིད་ལྔའོ། །རྣམ་
མཁྱེན་ཀྱི་རྣམ་པ་བསྒོམ་པ་ལ་གཞོལ་བའི་བསམ་པས་ཐམས་ཅད་ཤེས་པ་ཉིད་དང་ལམ་
ཤེས་པ་ཉིད་ཀྱིས་ཡུལ་དུ་བསྡུས་པའི་དངོས་པོའི་ཁྱད་པར་དེ་དག་དེ་བཞིན་ཉིད་ལ་
དམིགས་པ་སྟེ་རྟོགས་པ་དང༌། མདོ་ནི། རབ་འབྱོར། ནས། ཟབ་པ་ཡིན་ནོ། །ཞེས་

འགྲེལ་མཆན་སྐབས་བཞི་པ། 107 རྣམ་རྫོགས་སྦྱོར་བ།
པའོ། །འཇིག་རྟེན་གྱི་སྒྲུབ་པའི་ཕྱོགས་ནས་བདེན་པར་འཛིན་པས་དགག་ཕྱོགས་ནས་
དེ་ལ་སོགས་པ་ལས་བཟློག་སྟེ་བདེན་པར་ཞེན་པ་དང་བྲལ་བར་བསྟན་པའམ་རྟོགས་པས་
བྱིས་པ་རྣམས་དང་མི་མཐུན་པ་དང༌། མདོ་ནི། ནམ་མཁའ་ཟབ། ནས། བཅོ་ལྔ་བའོ།།
ཞེས་པའོ། །མཁྱེན་གསུམ་གྱི་ཡུལ་གཟུགས་ལ་སོགས་པ་ཐོགས་པ་མེད་པར་ཤེས་པ་
དང༌། མདོ་ནི། འཕགས་པ། ནས། ཐོགས་པ་མ་མཆིས་སོ། །ཞེས་པའོ། །ཤེས་བྱ་
གཟུང་བ་དང་ཤེས་པ་འཛིན་པ་དོན་དམ་པར་མི་དམིགས་པར་རྟོགས་པས་གཞི་མེད་པ་
དང་། མདོ་ནི། བཅོམ་ལྡན། ནས། མ་མཆིས་པའོ། །ཞེས་པའོ། །འགྲོ་འོང་མེད་པའི་
དེ་བཞིན་ཉིད་ཀྱི་ངོ་བོ་ཡིན་པས་དོན་དམ་པར་འགྲོ་བ་དང་འོང་བ་མེད་པར་རྟོགས་པ་དང་།
མདོ་ནི། དེ་ནས་ལྷ་རྣམས། ནས། རྗེས་སུ་སྐྱེས་སོ། །ཞེས་པའོ། །འདི་སྐབས་རྒྱན་སྣང་
དུ་ཞི་འཚོའི་རྗེས་སུ་འབྲང་ནས་བདེན་གཉིས་རྒྱས་པར་གསུངས་སོ། །གཟུགས་ལ་སོགས་
པའི་ཆོས་ཐམས་ཅད་དོན་དམ་པར་ངོ་བོ་ཉིད་མེད་པས་བདེན་པའི་སྐྱེ་བ་མེད་པར་རྟོགས་
པ་དང་། མདོ་ནི། གཞན་ཡང༌། ནས། རྗེས་སུ་སྐྱེས་སོ། །ཞེས་པའོ། །གྲགས་ཆར་འདི་
ལ་མདོ་འདིར་འགྲོ་བ་མེད་འདི་ནས་སྐྱེ་བ་མེད་ཅེས་པ་ལྟར། འགྲེལ་བའི་ཟིན་བྲིས་སུ་ངོ་
བོ་བདེན་པར་མེད་པ་དང༌། དོན་དམ་པར་འབྲས་བུའི་ངོ་བོར་འགྲོ་བ་དང་རྒྱུ་ལས་སྐྱེ་བ་
མེད་པ་གསུམ་སྦྱར་རོ། །དངོས་པོ་དང་དངོས་པོ་མེད་པ་ལ་སོགས་པས་དེ་གཉིས་ཀ་
གཉིས་མིན་གྱི་ཕུང་གསུམ་གཅིག་ཏུ་བྱས་ཏེ་དེ་གསུམ་གྱི་ངོ་བོར་དེ་བཞིན་ཉིད་དོན་དམ་
པར་མི་དམིགས་པར་རྟོགས་པའི་ངོ་བོ་ཉིད་དེ། མདོ་ནི། དེ་ནས་བཅོམ་ལྡན། ནས།
སར་ལྟུང་ངོ༌། །ཞེས་པའོ། །ངོ་བོ་ཉིད་ཅེས་ཐམས་ཅད་ཀྱི་མཐར་སྦྱར་རོ། །ཞེས་བྱ་བ་
དེ་ལྟ་བུ་དག་ནི་རྣམ་པ་ཐམས་ཅད་མཁྱེན་པ་ཉིད་ཀྱི་སྦྱོར་བའི་ངོ་བོ་ཉིད་བདུན་ནོ།།
གཉིས་པ་དོན་བསྡུ་བ་ནི། སྔར་བཞི་དང་ལྔ་དང་བདུན་བཤད་པ་དེ་ལྟར་ན་ངོ་བོ་ཉིད་བཅུ་
དྲུག་གིས་ནི་ཆོས་ཅན། ༼༢༽ ཚ་རེག་གིས་མེ་མཚོན་པའི་མཚན་གཞི་ཇི་ལྟ་བ་བཞིན་དུ་

འགྲེལ་མཆན་སྐབས་བཞི་པ། 108 རྣམ་རྫོགས་སྦྱོར་བ།
མ་ནོར་བར་ཐམས་ཅད་མཁྱེན་པ་ཉིད་གསུམ་གྱི་སྦྱོར་བ་དག་ཤེས་ཁྱད་བྱེད་གསུམ་གྱི་
མཚན་ཉིད་དང་ལྡན་པ་བཞིན་དུ་མཚོན་པས་ནའོ། །༼༡༽དེ་ལྟར་ན་མཚན་ཉིང་བཞི་
བ་ངོ་བོ་ཉིད་ཀྱི་མཚན་ཉིད་དུ་བཞེད་དོའམ་བཞེད་དེ། གསུམ་པ་གྲངས་བསྡུ་བ་ནི། སྔར་
བཤད་པ་དེ་ལྟར་ན་སྤྱིར་གཅིག་ཏུ་བསྡོམས་ན་ནི་མཚན་ཉིད་དགུ་བཅུ་རྩ་གཅིག་ཏུ་
འགྱུར་རོ། །
ཐར་བ་ཆ་མཐུན།
གཉིས་པ་ཐར་ཆ་ནས་བཟུང་སྟེ་རྒྱུད་ལ་སྐྱེ་རིམ་བཤད་པ་ལ་གསུམ། གྲངས་མེད་
གསུམ་གྱི་ལམ་གྱི་ཐོག་མ་བཤད་པའི་སྒོ་ནས་རྒྱན་གྱི་ཆེད་དུ་བྱ་བའི་གདུལ་བྱ་ངོས་བཟུང་
བ་དང༌། རྒྱུད་སྨིན་བྱེད་ཀྱི་ལམ་སྐྱེ་བའི་རིམ་པ་དང༌། དེ་ལ་བརྟེན་ནས་མངོན་རྟོགས་
ཁྱད་པར་ཅན་རྒྱུད་ལ་སྐྱེ་བའི་རིམ་པ་གསུམ། དང་པོ་ལ། ལམ་སྤྱིའི་མཚན་ཉིད་དང་།
ལམ་གྱི་ཆིངས་ལྔར་བསྡུས་ནས་དེ་ལ་མཁས་པའི་གདུལ་བྱ་ངོས་བཟུང་བའོ། །དང་པོ་ལ་
གསུམ་གྱི་དང་པོ་མཚམས་སྦྱར་ནི། འཆད་པར་འགྱུར་བའི་ཐར་བའི་ཆ་དང་མཐུན་པའི་
དགེ་བའི་རྩ་བ་དང་ལྡན་པ་ཁོ་ན་ལ། སྔར་ཇི་སྐད་བཤད་པའི་སྦྱོར་བ་མཚན་ཉིད་ཀྱི་
སྒོ་ནས་མཚོན་ཏེ་ཚད་མས་ཡོངས་སུ་ཤེས་པ་འབྱུང་བས། མཚན་ཉིད་ཀྱི་འོག་ཏུ་ཐར་
བའི་ཆ་དང་མཐུན་པ་བཤད་དོ། །གཉིས་པ་རྩ་བ་ནི། ཤེས་རབ་ཀྱིས་དོན་དམ་པར་མཚན་
མ་མེད་པར་རྟོགས་པའི་ཐབས་ཀྱིས་རབ་ཏུ་སྦྱིན་པ་ལ་སོགས་པ་ནས་རྣམ་མཁྱེན་གྱི་བར་
རང་རྒྱུད་ལ་ཡང་དག་པར་སྒྲུབ་པ་ལ་མཁས་པ་ནི། །རྣམ་པ་ཐམས་ཅད་མངོན་པར་
རྫོགས་པར་རྟོགས་པ་འདི་ལ། །ཐར་བའི་ཆ་དང་མཐུན་པར་འདོད་དོ། །མདོ་ནི་ཤཱ་
བུ་འདི་ལ། ནས། མཉམ་པར་གཞོག་པ་ནི། ཞེས་པའོ། །ལུས་རྟེན་མཛོད་ལས་དང་པོར་
གསར་ཐོབ་མི་ཁོ་ནར་བཤད་པ་ལྟར་བྱེ་སྨྲས་འདོད་ལ། ཐེག་ཆེན་ལུགས་ལ་མདོ་ལྟར་ན་

འགྲེལ་མཆན་སྐབས་བཞི་པ། 109 རྣམ་རྫོགས་སྦྱོར་བ།
འགྲོ་བ་རིགས་དྲུག་དང་ཁམས་གསུམ་ག་ཡོད་ལ། སེམས་རྟེན་ཀྱང་ས་བཅུ་གཅིག་ཡོད་དོ།།
དེ་སེམས་བསྐྱེད་ལའང་འདྲའམ་དཔྱད། དེས་ལམ་གྱི་ངོ་བོ་ཡང་ཤེས་ལ། ཉི་སྣང་སོགས་
ལས་ཐོས་བསམ་དུ་གསུངས་པ་སྒོམ་བྱུང་གཙོ་བོར་མ་གྱུར་བ་ལ་གསེར་ཕྲེང་དུ་གསུངས་
སོ༑ ༑ཚིག་གསལ་ལས་སྐབས་འདིའི་ཐར་ཆ་ཚོགས་ལམ་ཆེན་པོ་ནས་བཞག་པ་སེམས་བསྐྱེད་
དང་པོ་གསུམ་ཐར་ཆ་ཡིན་པ་སོགས་ཀྱིས་གསེར་ཕྲེང་དུ་བཀག་གོ །རྟགས་ནི། མཛོད་
འགྲེལ་ལྟར་འཁོར་བའི་ཉེས་དམིགས་སོགས་ཀྱི་གཏམ་ཐོས་པ་ན་ལུས་ཀྱི་སྤུ་ཟིང་བ་དང་། འཆི་
མ་འཁྲུག་པ་ཐམས་ཅད་ལ་ཡོད་ལ། ཚོགས་ལམ་ཁྱད་པར་ཅན་ནམ་སྐབས་འདིར་གཙོ་
བོར་དངོས་སུ་བསྟན་པའི་ཐར་ཆའི་རྟགས་ནི། ཉི་སྣང་ལྟར་ཟབ་དོན་ལ་མི་སྐྲག་པ་ཆུང་
འབྲིང་ཆེ་གསུམ་མོ། །ཐར་བའི་ཆ་ལ་ཕན་པས་ཐར་ཆ་ཟེར་ལ། ཚིག་གསལ་ལས་ཐར་
བ་བླ་ན་མེད་པ་ཞེས་བརྗོད་པ་ནི་འདིར་མི་སྦྱར་རོ། །ཞེས་ཐར་བ་མི་ཁོམ་པ་བརྒྱད་དུ་འཕེན་
པའི་ལས་དང་བྲལ་བའི་སྦྱོར་ལམ་དྲོད་ལ་བྱས་ཀྱང་། ཤེར་འབྱུང་གིས་འདིར་ཐར་བ་ཉོན་
མོངས་དང་བྲལ་བའི་ཁྱད་པར་རོ། །དེའི་ཆ་ནི་ཕན་པའི་ཕྱིར་ན་ཐར་བའི་ཆ་དང་མཐུན་
པའོ་ཞེས་པ་ཉི་སྣང་གི་དོན་ནོ། །གཉིས་པ་འགྲེལ་བ་ནི། ཅེས་བྱ་བ་གསུངས་ཏེ། ཆོས་
ཐམས་ཅད་བདེན་པའི་མཚན་མ་མེད་པར་དམིགས་པའི་ཤེས་པའི་རབ་ཀྱིས་ཟིན་པའི་
རྣམ་པས། ཐབས་མཁས་ཀྱིས་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་ནས་རྣམ་པ་
ཐམས་ཅད་མཁྱེན་པ་ཉིད་ལ་ཐུག་པ་རྣམས་སྔར་མཁྱེན་གསུམ་གྱི་རྣམ་པ་དང་སྦྱོར་བའི་
མཚན་ཉིད་སོགས་ཐོས་བསམ་གྱིས་ངེས་ཚུལ་བཤད་པ་རྣམས་ཉམས་སུ་ལེན་ཚུལ་ལ་བསམ་
བྱུང་གིས་མྱོང་བ་ཐོན་པའི་སྒོ་ནས་རང་གི་རྒྱུད་ལ་བསྐྱེད་པར་མཁས་པ་ནི། རྣམ་པ་
ཐམས་ཅད་མངོན་པར་རྫོགས་པར་རྟོགས་པའི་སྦྱོར་བ་སྟོན་པའི་སྐབས་འདི་ལ་བསྐལ་
ཆེན་གྲངས་མེད་གསུམ་གྱི་ཚོགས་བསགས་པའི་འགོ་རྩོམ་པའི་ཐར་བའི་ཆ་དང་མཐུན་པ་
ཡིན་པར་འདོད་དོ། །མདོ་ནི། བརྒྱད་སྟོང་བར་ཤཱ་བུ་གཞན་ཡང༌། ནས། འདི་ལྟར་

འགྲེལ་མཆན་སྐབས་བཞི་པ། 110 རྣམ་རྫོགས་སྦྱོར་བ།
འགྱུར་རོ། །ཞེས་ལྡོག་པ་བསྟན་པས་སོ། །རང་རྒྱུད་ལ་སྐྱེད་པའི་དོན། གསེར་ཕྲེང་ལས།
དྲོད་མ་ཐོབ་བར་དུ་བདག་གཞན་བརྗེ་མི་ནུས་པས་རང་རྒྱུད་ལ། ཞེས་པ་ཚིག་གསལ་ལྟར་
ཉ་ཊིཀ་ཏུ་བཤད་པ་བཀོད་ཙམ་ཡིན་གྱི། རང་ལུགས་མིན་ཏེ། བྱང་སེམས་ཡིན་ན། བདག་
གཞན་མཉམ་བརྗེ་བྱང་ཆུབ་ཀྱི་སེམས་བསྐྱེད་པས་ཁྱབ་པའི་ཕྱིར། གསེར་གླིང་བས། རང་
གི་རྒྱུད་ལ་སྐྱེད་པ་ནི་ཉམས་སུ་ལེན་པ་ཉིད་ཀྱིས་རྣལ་འབྱོར་བའི་སེམས་ལ་ངེས་པར་བསྐྱེད་
པ་དེ་ལ་མཁས་པའོ། །ཞེས་པ་ལྟར། རྣམ་བཤད་ལས། ཚད་མས་རྟོགས་ནས་བསྒྲུབ་པ་
ཉམས་ལེན་གྱིས་རང་གི་རྒྱུད་ལ། ཞེས་དང་། མངོན་པར་རྟོགས་པ་ཀུན་ལ་མྱོང་བ་སྐྱེས་
པ་ནས་བཟུང་སྟེ། ནས། རྒྱུད་ལ་སྐྱེས་པ་ཞེས། སྙིང་རྗེའི་མཚོན་པའི་ཐབས་ཀྱི་ཆ་རྣམས་
ལ་མྱོང་བ་ཐོན་ཚུལ་ངམ་ངམ་ཤུགས་ཀྱིས་འཇུག་པ་དང་། ད་ལྟར་གྱི་སྣང་བ་འདི་ཕུ་བཏབ་
ན་ཡལ་འགྲོ་བ་ལྟར་ཡིད་ངོར་བརྟན་པ་ཐོབ་པ་སྟོང་ཉིད་ལ་བསམ་བྱུང་གིས་མྱོང་བ་ཐོན་ཚད་
དུ་གསུངས་པ་དང་། ཐར་ཆ་ནས་བཟུང་རྒྱུད་ལ་སྐྱེ་རིམ་ཞེས་པས་ཀྱང་ཤེས་པའི་ཕྱིར། དེས་
ན་ཐེག་ཆེན་རིགས་ངེས་ཤིན་ཏུ་དབང་རྣོན་ལ་འདིའི་དངོས་བསྟན་གཙོ་བོའི་ཐར་ཆ་སྐྱེས་
པ༑ གྲངས་མེད་གསུམ་གྱི་ཚོགས་ཀྱི་འགོ་རྩོམ་པ། ལམ་དུ་ཞུགས་པ་དུས་མཉམ་ཡིན་ནོ།
ཚོགས་ལམ་གྱི་དབྱེ་བའམ་ལམ་གྱི་ཆིངས་ལྔར་བསྡུས་ནས་དེ་ལ་མཁས་པའི་གདུལ་
བྱ་ངོས་བཟུང་བ་ལ་གསུམ་གྱི་དང་པོ་མཚམས་སྦྱར་བ་ནི། སྦྱིན་སོགས་རང་རྒྱུད་ལ་སྒྲུབ་
པར་མཁས་པ་དེ་གང་ཡིན་ཞེ་ན། དེ་བསྟན་པའི་ཕྱིར་བར་སྐབས་ཀྱི་ཚིགས་སུ་བཅད་
པ་གཉིས་པོ་གསུངས་སོ། །གཉིས་པ་རྩ་བ་ལ་ལམ་སྤྱིའི་ཆིངས་ལ་མཁས་ཚད་དང་། དེ་
ལ་མཁས་པའི་རྒྱན་གྱི་གདུལ་བྱ་ངོས་བཟུང་བའོ། །དང་པོ་ལ་ཐེག་ཆེན་གྱི་འཇུག་སྐོ་སེམས་
བསྐྱེད་བསྟན་པ་དང་སྤྱོད་པ་ལ་སློབ་ཚུལ་ལོ། །དང་པོ་ལ་སེམས་བསྐྱེད་ཀྱི་རྒྱུ་ཐེག་ཆེན་
ཐུན་མོང་མ་ཡིན་པའི་སྐྱབས་འགྲོ་དང༌། སེམས་བསྐྱེད་དངོས་གཉིས། དང་པོ་ནི། དུས་
གསུམ་གྱི་སངས་རྒྱས་སོགས་ཐེག་ཆེན་གྱི་ལམ་འབྲས་ཀུན་ལ་དམིགས་ནས་དོན་དམ་པར་

འགྲེལ་མཆན་སྐབས་བཞི་པ། 111 རྣམ་རྫོགས་སྦྱོར་བ།
མེད་ཅིང་ཐ་སྙད་དུ་ཡིད་ཆེས་པའི་དད་པ་དང༌། མདོ་ནི། ཤེར་ཕྱིན་དང་། ནས་མི་
འགྱུར་བར་རིག་པར་བྱའོ། །ཞེས་སྣང་བ་ཐེག་དམན་དུ་ལྟུང་བ་དང༌། སྨས་པ་ཐེག་ཆེན་
ལས་ཉམས་པའོ། །རྩ་བའི་སོགས་སྒྲས་བཤེས་གཉེན་དང་ལས་འབྲས་དང་མྱང་འདས་ལ་
དད་པའི་མཚོན་པའི་ཐེག་ཆེན་ལམ་རྒྱུའམ་སྔོན་འགྲོ་ལམ་གྱི་རྩ་བ་བཤེས་གཉེན་བསྟེན་ཚུལ་
ནས་ཆུང་འབྲིང་ཐུན་མོང་གི་ལམ་དང་ལྷག་བསམ་གྱི་བར་བསྟན་པས་དེ་ལ་མཁས་པ་དང་
པོའོ། །གཉིས་པ་ཐེག་ཆེན་གྱི་འཇུག་སྒོ་དངོས་ནི། ༼ཁ༽ཐེག་ཆེན་གྱི་གཉིས་པ་སྤྱོད་པ་
ལ་སློབ་ཚུལ་ལ་སྤྱོད་པ་སྤྱི་ལ་སློབ་ཚུལ་དང༌། ཕར་ཕྱིན་ཐ་མ་གཉིས་ལ་སློབ་ཚུལ་ལོ། །དང་
པོ་ནི། སྦྱིན་སོགས་ཕར་ཕྱིན་དྲུག་སྤྱོད་ཡུལ་དུ་བྱེད་པའི་བརྩོན་འགྲུས་ཀྱིས་ཐེག་ཆེན་
གྱི་ལམ་ཐམས་ཅད་ལ་བརྩོན་ཚུལ་ལ་མཁས་པ་དང་། མདོ་ནི། དེ་ཅིའི་ཕྱིར་ཞེ་ན། ནས།
མཁས་པའོ། །ཞེས་པའོ། །མདོ་རྒྱན་ལས། གཅིག་ནི་གསུམ་ཆར་ལ་ཡང་གཏོགས། །ཞེས་
པ་ལྟར། རྒྱལ་སྲས་ཀྱི་སྤྱོད་པ་ཐམས་ཅད་བརྩོན་འགྲུས་ལ་རག་ལས་པས་བརྩོན་འགྲུས་སྨོས་
སོ༑ ༑འདི་གོང་དུ་བླངས་པ་འཇུག་སེམས་བསྐྱེད་པ་ལ་ཕྱིན་དྲུག་གི་བསླབ་བྱ་རྣམས་ངེས་
པ་སྔོན་དུ་འགྲོ་དགོས་པས་མདོར་སྔོན་དུ་གསུངས་སོ། ༼ཀ༽བསམ་པ་ཕུན་ཚོགས་སེམས་
བསྐྱེད་ནི་རྣམ་མཁྱེན་བདག་པོར་གྱུར་བས་དེ་ཡང་ཡང་དྲན་པའི་དྲན་པ་ཁྱད་པར་བ་ལ་མཁས་
པ་དང་། མདོ་ནི། གསོལ་བ། ནས། ཐེ་ཚོམ་མ་མཆིས་སོ། །ཞེས་པའོ། །༼ ག༽ གཉིས་
པ་ལ་གཉིས་ཀྱིས་དང་པོ་བསམ་གཏན་ལ་སློབ་ཚུལ་ནི། ཞི་གནས་ཐུན་མོང་བ་སྐུ་གཟུགས་
སོགས་ལ་དམིགས་ནས་སེམས་གནས་དགུ་སོགས་ཀྱིས་ཤིན་སྦྱངས་སྒྲུབ་པ་དང༌། ཐུན་མོང་
མིན་པ་སྔ་མ་ལ་བརྟེན་ནས་ཆོས་ཀུན་བདེན་པར་རྣམ་པར་མི་རྟོག་པའི་ཏིང་ངེ་འཛིན་དམན་
པའི་ཡིད་བྱེད་དང་མ་འདྲེས་པའི་ཐབས་དང་འབྲེལ་བར་ཉམས་སུ་ལེན་པ་དང་། མདོ་ནི།
དེ་ཅིའི་སླད་དུ་ཞེ་ན། ནས། སྤྱད་པར་བགྱིའོ། །གཉིས་པ་ཤེར་ཕྱིན་ལ་བསླབ་པ་ནི། ཞི་
གནས་ལ་བརྟེན་ནས་ཆོས་རྣམས་ཀྱི་ཇི་ལྟ་ཇི་སྙེད་ཀྱི་རྣམ་པ་ཐམས་ཅད་དུ། །ཤེས་པའི་

འགྲེལ་མཆན་སྐབས་བཞི་པ། 112 རྣམ་རྫོགས་སྦྱོར་བ།
ཤེས་རབ་ཐབས་ཁྱད་པར་ཅན་དང་འབྲེལ་བར་བསྒོམ་པ་དང་རྣམ་པ་ལྔ༌། །ལ་མཁས་
པའོ། །མདོ་ནི་དེ་ནས་འདོད་པ་ན། ནས། རྣམ་པར་དག་པའི་ཕྱིར་རོ། །ཞེས་པའོ། །འདི་
ལྔའི་རྣམ་བཞག་རྒྱས་པར་ལམ་རིམ་ལས་ཤེས་པར་རྣམ་བཤད་ལས་གསུངས་སོ། །
རྒྱན་གྱི་ཆེད་དུ་བྱ་བའི་གདུལ་བྱ་ངོས་བཟུང་བ།
གཉིས་པ་དེ་ལ་མཁས་པའི་གདུལ་བྱ་ནི། རྒྱན་གྱི་ཆེད་དུ་བྱ་བའི་གདུལ་བྱ་དབང་
པོ་༼༢༽རྫོགས་པའི་བྱང་ཆུབ་༼༡༽རྣོན་པོ་ཡིས། །༼༣༽རྟོགས་ཤིང་ཐོབ་པར་སླ་ལ་
དབང་པོ་རྟུལ་པོས་རྟོགས་དཀའ་བར་བཞེད་དེ། བློའི་འཇུག་པ་མྱུར་བུལ་གྱིས་ཕྱིར་རོ།།
མདོ་ནི། དེ་ནས་ཚེ་ལྡན་རབ་འབྱོར། ནས། རྣམ་མཁྱེན་གྱི་རང་བཞིན་སྟོང་ངོ་། ་ཞེས་
པ་རྣོན་པོའམ་ཆེན་པོ་དང༌། དེ་ནས་ཚེ་ལྡན། ནས། སླ་བ་མ་ཡིན་པར་ཤེས་སོ། 'ཞེས་
བརྟུལ་པོའམ་ཆུང་ངུ་དང་། གསེར་ཕྲེང་དུ་ཤུགས་ལ་བསྟན་པའི་ཟེར་བ་རྔོག་ལྟར་ཡིན་ལ་
འབྲིང་ནི་རབ་འབྱོར་གྱིས། ནས། བྱང་ཆེན་འབྱུང་བར་འགྱུར་རོ། །ཞེས་པ་ལེ་བརྒྱད་
མ་ལྟར་གསེར་ཕྲེང་དུ་སྦྱར་ལ་རྣམ་བཤད་དུ་འབྲིང་མེད་དོ། །རྔོག་ཊིཀ་ལས། འདིའི་དོན་
ལ་རྣོན་པོ་ནི་ཆེན་པོའོ། །རྟུལ་བོ་ནི་ཆུང་ངུའོ། །འབྲིང་ཡང་ཤུགས་ཀྱིས་གོ་བས་ཆེན་པོ་
དང་ཆུང་ངུ་དང་འབྲིང་གསུམ་དུ་བལྟའོ་ཞེས་བྱའོ། །དེ་ཡང་མདོ་ནས་བཅོམ་ལྡན་འདས་
གང་འདི་སྐད་དུ། ཞེས་པ་དང༌། རྣམ་པ་ཐམས་ཅད་མཁྱེན་པ་ཉིད་ཀྱི་བར་ནི་རྣམ་པ་ཐམས་
ཅད་མཁྱེད་པ་ཉིད་ཀྱི་རང་བཞིན་གྱིས་སྟོང་ངོ་ཞེས་བྱ་བའི་བར་གྱིས་ནི་ཆེན་པོའོ། །ཞེས་
པ་ལེ་བརྒྱད་མ་དང་མཐུན་ལ། དེ་ནས་དང་ཚེ་ལྡན་པ་ཤཱ་རིའི་བུས་ཞེས་བྱ་བ་ནས་གང་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་ལས་ལྡོག་པའི་ཆོས་དེ་ལྟ་བུ་ཡོད་དམ་ཞེས་
བྱ་བའི་བར་གྱིས་ནི་ཆུང་ངུའོ། །ཞེས་པའི་མཇུག་ལེ་བརྒྱད་མའི་འབྲིང་གི་ནང་ན་ཡོད་དོ།།
གནས་བརྟན་རབ་འབྱོར་གྱི་ཆོས་ཚུལ་དང་རྣམ་པ་དེ་ལྟར་བསྟན་པ་ལྟར་ན་ཞེས་བྱ་བ་ལ་

རྣམ་རྫོགས་སྦྱོར་བ།
འགྲེལ་མཆན་སྐབས་བཞི་པ། 113
སོགས་པས་ནི་འབྲིང་གསུངས་སོ། །ཞེས་གསུངས་ཀྱང༌། ཉི་སྣང་ལས། གང་གིས་དེ་
མཚོན་པར་བྱེད་པ་ཐར་བའི་ཆ་དང་མཐུན་པ་འདིའི་རྟགས་རྣམ་པ་གསུམ་སྟེ། འདུ་ལྟ་སྟེ།
སེམས་མི་ཞུམ་པ་མི་དངངས་བའི་མཚན་ཉིད་དང༌། མི་འགོང་བ་མི་སྐྲག་པའི་མཚན་ཉིད་
དང་། ཡིད་ལ་འགྱོད་པ་མེད་པ་སྐྲག་པར་མི་འགྱུར་བའི་མཚན་ཉིད་ནི་གང་གིས་ཕྱིར་དེ་
ལྟར་བྱང་ཆེན། ཞེས་གསུངས་པས། ཚེ་ལྡན་ཤཱ་བུ་དེ་ལྟར་བྱང་ཆེན། ཞེས་པ་མན་གྱིས་
རྟགས་བསྟན་པར་བྱས་ན་འགྲིག་གོ། ཉི་སྣང་ལས། དེ་ལ་སྦྱིན་ལ་སོགས་པ་ཞེས་སོགས་
ཀྱིས་མདོ་སྦྱོར་ཚུལ་གཉིས་པོ་ནི། རྔོག་ཊིཀ་ལས། ཡང་ན་དད་པ་ལ་སོགས་པའི་མཚན་
ཉིད་བསྟན་པ་དང་བཤད་པས་ནི་ཆུང་ངུ་སྟེ་ཆུང་ངུ་ཉེ་བར་བཟུང་ནས་ཐུན་མོང་བ་དང་སོ་
སོར་མཚན་ཉིད་བཤད་དོ། །ཞེས་སོགས་ཀྱིས་ཤཱ་བུ་འདི་ལ། ནས། རྣམ་པར་དག་པའི་
ཕྱིར་རོ། །ཞེས་སྔར་གྱི་ཐར་ཆའི་མདོ་དང་དད་སོགས་ལྔའི་མདོ་རྣམས་ཆུང་ངུ་དང་། དེ་
ནས་ཚེ་ལྡན། ནས། མ་ཡིན་པར་ཤེས་སོ། །ཞེས་དེ་ལེ་བརྒྱད་མའི་ཆེ་ཆུང་གི་མདོ་གཉིས་
ཀ་འབྲིང་དང༌། གཟུགས་ལ་སོགས་པའམ་དེ་ལས་གཞན་ནམ་དེའི་དེ་བཞིན་ཉིད་དམ་དེ་
ལས་གཞན་བྱང་ཆུབ་ལས་ལྡོག་པ་བཀག་པས་ནི་ཆེན་པོ་བསྟན་པ་ཡིན་ནོ། །ཞེས་དེ་ལྟར་
ཆེ་འབྲིང་གི་བཤད་པ་གཉིས་སུ་འཕགས་པ་གྲོལ་སྡེས་གསུངས་སོ། །ཞེས་རབ་འབྱོར་ནས་
སེམས་འགྱུར་ཞེས་ལེ་བརྒྱད་མའི་འབྲིང་གི་མདོའི་མཇུག་གི་རྟགས་སྟོན་པ་ཡན་གྱི་འབྲིང་
གི་མདོ་རྣམས་ཆེན་པོར་སྦྱར་ནས་ཉི་སྣང་གི་དེ་ཐེག་ཆེན་ལ་འདོད་དེ། རྔོག་ཊི ཀ་ལས། དེས་
ན་བཤད་པ་འདི་འཁྲུལ་བར་ཤེས་པར་བྱའོ། །ཞེས་སློབ་དཔོན་གྱིས་རྩ་བའི་རྟུལ་བོའི་འབྲིང་
རང་རྒྱལ་དང་རྟུལ་བོའི་ཆུང་ངུ་ཉན་ཐོས་སུ་བཤད་པ་འཁྲུལ་བར་གསུངས་པའི་ཕྱིར། འདི་
དག་ནི་གསེར་ཕྲེང་ལས། འདིའི་མདོ་སྦྱོར་ཚུལ་ལ་ཉི་སྣང་དུ་ཆུང་འབྲིང་གསུམ་དེ་དག་
གི་རྟགས་ཀྱི་མདོ་སྦྱོར་ཚུལ་གཉིས་སུ་མཛད་པ་ནི་ལེ་བརྒྱད་མ་དང་མི་མཐུན་ཞིང་། ཉི་
སྣང་ལ་ཡང་མདོ་སྦྱོར་ཚུལ་གཉིས་མཛད་པ་ཤིན་ཏུ་མི་མཐུན་པར་ཡོད་པ་ལ་ཊིཀ་བྱེད་དག་

འགྲེལ་མཆན་སྐབས་བཞི་པ། 114 རྣམ་རྫོགས་་སྦྱོར་བ།
ཐེ་ཚོམ་ཙམ་ཡང་མ་སྐྱེས་པར་སྣང་བས་མ་དཔྱད་པ་ནི། ཆོས་ཀྱི་རྗེ་རྔོག་ཆེན་པོའི་ཊི ཀ་
ཆུང་ལས་གསལ་བར་མདོ་མཚམས་བཟུང་བ་ཉིད་འཕགས་པའི་དགོངས་པར་རྟོགས་མོད།
འོན་ཀྱང་ཚིག་མངས་སུ་དོགས་པས་མ་བྲིས་ཏེ་དེར་བལྟ་དགོས་སོ། །ཞེས་པའི་དགོངས་
པའོ། །འདི་འདྲ་ལ་བསམ་ནས་བདག་གིས་ཀྱང་ཊིཀ་ཆུང་འདི་འབད་པ་ཆེན་པོས་བཙལ་
ལོ༑ ༑གསེར་ཕྲེང་ལས། ཉི་སྣང་རྣམ་འགྲེལ་གྲགས་ཆ་སློབ་དཔོན་རྗེས་འབྲང་དང་བཅས་
པས་ཆུང་འབྲིང་ཆེ་གསུམ་དུ་བཤད་ལ། ཉི་སྣང་གི་དགོངས་པས་ཐེག་ཆེན་ལ་བཞེད་དེ།།
དེ་གསུམ་ལ་མདོ་སྦྱར་ཟིན་པའི་མཐར་དེ་དག་གི་རྟགས་ལ་ཡུམ་ལ་མི་སྐྲག་པ་སོགས་གསུངས་
པས་སོ། །གྲགས་ཆ་དང་སློབ་དཔོན་མཐུན་ནོ། །ཞེས། མདོའི་དངོས་བསྟན་གྱི་ཐར་ཆ་
གསུམ་ཉི་སྣང་གིས་ཐེག་ཆེན་ལ་བཞག་ཀྱང་གྲགས་ཆ་དང་སློབ་དཔོན་དེ་དང་མི་མཐུན་པར་
གསུངས་སོ། །རེད་མདའ་བ་ཆེན་པོས། ཉི་སྣང་གི་སྦྱོར་ཚུལ་སྔ་མར་ཐེག་ཆེན་རིགས་
ཅན་ལས་རྫོགས་བྱང་བར་མ་ཆད་པར་ཐོབ་པའི་ཆེན་པོ་རྣོན་པོ་དང༌། བར་དུ་རང་རྒྱལ་
གྱི་བྱང་ཆུབ་ཐོབ་པའི་འབྲིང་དང་། བར་དུ་ཉན་ཐོས་ཀྱི་བྱང་ཆུབ་ཐོབ་པའི་ཆུང་ངུའི་བྱང་
སེམས་གསུམ་བཞག་པ་ལེ་བརྒྱད་མ་དང་མཐུན་ལ། དེའི་ཆེ་ཆུང་གཉིས་རྩ་བས་འབྲིང་དང་
ཆུང་འབྲིང་གཉིས་ཀྱིས་ཉན་རང་གི་བྱང་ཆུབ་ཐོབ་པ་ཤུགས་ལ་འཕངས་སོ། །སྦྱོར་ཚུལ་
གཉིས་པས་སྔར་གྱི་ཆེན་པོ་ལ་རྟགས་ཀྱི་སྒོ་ནས་ཐོག་མ་བར་དང་ཐ་མར་སྐྱེ་བས་ཆུང་འབྲིང་
ཆེ་གསུམ་ཡིན་ཞེས་གསུངས་ནས། ཉི་ཟེར་ལས། དེ་ལྟར་ན་ཉི་སྣང་དུ་ཆེ་འབྲིང་གསུམ་
ལ་མདོའི་སྦྱོར་ཚུལ་གཉིས་མཛད་པའི་དགོངས་པ་ནི་སྔ་མ་ཐར་བ་ཆ་མཐུན་སྤྱིའི་དབང་དུ་
བྱས་པ་ཡིན་ལ། ཕྱི་མ་མི་ཞུམ་པ་ལ་སོགས་པའི་རྟགས་ཀྱི་དཔག་བྱ་ཐར་ཆ་ཆེན་པོ་ཉིད་
ལ་གསུམ་དུ་ཕྱེ་བའི་དབང་དུ་བྱས་པ་ཡིན་ནོ་ཞེས་ཤེས་པར་བྱ་སྟེ། ཞེས་པ་ལྟར་རྟོགས་སྣང་
དུ་བཀོད་ཀྱང༌། གསེར་ཕྲེང་ལས། འདིར་རྟུལ་བོ་ཐེག་དམན་གྱི་ཡིན་པ་སློབ་དཔོན་གྱི་
དགོངས་པར་རྒྱ་བོད་འགའ་ཞིག་བཞེད་ཀྱང་མི་འཐད་དེ། ཞེས་དང་། རྣམ་བཤད་ལས།

འགྲེལ་མཆན་སྐབས་བཞི་པ། 115 རྣམ་རྫོགས་སྦྱོར་བ།
རྒྱན་གྱི་ཆེད་དུ་བྱ་བའི་དེ་ལ་དད་པའི་རྗེས་འབྲང་དང་ཆོས་ཀྱི་འབྲང་གཉིས་སུ་ངེས་པར་སྟོན་
པ་ཡིན་གྱི། དབང་པོ་འབྲིང་བོ་ཟུར་དུ་འཆད་པ་དང་རྟུལ་བོ་ཐེག་དམན་ལ་སྦྱོར་བ་སོགས་
ནི་གཞུང་གི་དོན་ཕྱིན་ཅི་ལོག་ཏུ་འཆད་པར་ཤེས་པར་བྱའོ། །ཞེས། འགྲེལ་བཤད་གཉིས་
དང་བུ་ཉ་གཡག་གཞོན་སོགས་ཀྱིས་རྩ་བའི་རྟུལ་བོ་ཐེག་དམན་ལ་སྦྱར་ནས་ཐེག་ཆེན་བྱང་
ཆུབ་བར་མ་ཆད་དུ་མི་ཐོབ་པར་དངོས་སུ་བཤད་པས་ཤུགས་ཀྱིས་འབྲིང་གིས་རང་རྒྱལ་དང་།
ཆུང་ངུས་ཉན་ཐོས་ཀྱི་བྱང་ཆུབ་ཐོབ་པར་འཕངས་ཟེར་བ་རྣམས་བཀག་གོ །རྣམ་བཤད་
ལས། དད་སོགས་ཆེན་པོ་ཐེག་པ་ཆེན་པོ་ཡིན་ལ། དད་སོགས་ཆུང་ངུ་དང་འབྲིང་ཐེག་
པ་ཆུང་འབྲིང་ཡིན་གྱི། མདོའི་སྒྲས་ཟིན་ལ་ཉན་ཐོས་ལ་བྱང་ཆུབ་སེམས་དཔར་མིང་བཏགས་
པ་ཙམ་ལ་བརྟེན་ནས་ཐེག་པ་ཆེན་པོའི་ཚོགས་ལམ་ལ་གནས་པའི་རིགས་ཅན་གསུམ་གྱི་དབྱེ་
བ་བྱེད་པ་སོགས་ནི་གཞུང་དོན་ཕྱིན་ཅི་ལོག་ཏུ་འཆད་པར་ཤེས་པར་བྱའོ་ཞེས་པས། རེད་
མདའ་བ་བཀག་ཀྱང་དེའི་བཞེད་པ་གཞན་ཕལ་ཆེར་རང་ལུགས་སུ་རུང་ངོ་། །
གསུམ་པ་འགྲེལ་བ་ལ། ཡུལ་ལྔ་ལ་མཁས་པའི་ཁྱད་པར་དང་། དབང་བོ་རྣོ་རྟུལ་
གྱི་ཁྱད་པར་དང་། ཤུགས་ལ་འཕངས་པའི་དོན་གསུམ། དང་པོ་ནི། ཅེས་བྱ་བ་གསུངས་
ཏེ༑ མཁས་པའི་ཡུལ་ཅན་གང་ན། ཡིན་ཆེས་པའི་དད་པ་དང༌། ཕྱིན་དྲུག་གི་ཉམས་
ལེན་ལ་སྤྲོ་བའི་བརྩོན་འགྲུས་དང་། སེམས་བསྐྱེད་ཀྱི་དམིགས་རྣམ་མི་བརྗེད་པའི་དྲན་
པ་དང་། འཁོར་གསུམ་དུ་མི་རྟོག་པའི་ཏིང་ངེ་འཛིན་དང་། ཐོས་བསམ་གཙོ་བོར་གྱུར་
བའི་ཤེས་རབ་ཉན་རང་ལས་ཁྱད་པར་དུ་གྱུར་བ་ཅན། འཕགས་ལམ་སྒྲུབ་པའི་བདག་
པོར་མ་གྱུར་བའི་མི་མཐུན་ཕྱོགས་འཇོམས་པའི་མཐུ་མ་ཐོབ་པས་རྣམ་བྱང་དབང་བོའི་ངོ་
བོ་ཉིད་མ་ཡིན་པ་ཀུན་གྱི་མཐར་སྦྱར་བ་ལྔའོ། །དེ་དག་གྲངས་བཞིན་དུ་སངས་རྒྱས་
ཆོས་དགེ་འདུན་དང༌། སྦྱིན་པ་ནས་རྣམ་མཁྱེན་གྱི་བར་དང༌། བསམ་པ་ཕུན་སུམ་
ཚོགས་པ་སེམས་བསྐྱེད་དང་དེའི་བསླབ་བྱ་རྣམས་དང༌། དོན་དམ་པར་རྣམ་པར་མི་རྟོག་

འགྲེལ་མཆན་སྐབས་བཞི་པ། 116 རྣམ་རྫོགས་སྦྱོར་བ།
པ་སྟེ་བརྟག་བྱར་མེད་པ་དང་སྒྱུ་མ་ལྟ་བུ་དང་། ཆོས་ཐམས་ཅད་ཀྱི་ཇི་ལྟ་ཇི་སྙེད་ཀྱི་རྣམ་
པ་ཐམས་ཅད་ཡོངས་སུ་ཤེས་པ་ལ་སོགས་པས་སྤང་བ་དང་མངོན་དུ་བྱ་བའི་ཡུལ་རྣམ་
པ་ལྔ་ལ་མཁས་པ་ཡིན་ནོ། །མདོ་ནི། བརྒྱད་སྟོང་བར་ཤཱ་བུས་གསོལ་བ། ནས། བརྩོན་
པར་བགྱིའོ། །ཞེས་ཤེར་ཕྱིན་གྱིས་ཤེས་རབ་དང་ཐབས་མཁས་ཀྱིས་གཞན་བཞི་བསྟན་ཏོ།།
གཉིས་པ་ནི། རྒྱན་གྱི་གདུལ་བྱ་གཉིས་ཀ་སྤྱིར་ཐར་ཆ་རང་རྒྱུད་ལ་སྐྱེད་པར་མཁས་པ་དང་
བྱེ་བྲག་དད་སོགས་ཡུལ་ལྔ་ལ་མཁས་པར་མཚུངས་པ་དེ་ལྟ་མོད་ཀྱི་རྒྱན་གྱི་གདུལ་བྱ་ཐམས་
ཅད་ཀྱིས་བླ་ན་མེད་པའི་བྱང་ཆུབ་འཐོབ་པ་སླ་བར་མཚུངས་པ་མ་ཡིན་ཏེ། འདི་ལྟར་
དད་པ་ལ་སོགས་པ་ཐེག་པ་ཆེན་པོ་ལ་གནས་པའི་དབང་པོ་རྣོན་པོས་ནི་བླ་ན་མེད་པ་ཡང་
དག་པར་རྫོགས་པ་བྱང་ཆུབ་རྟོགས་པའམ་ཐོབ་པར་སླ་ལ། ཐེག་ཆེན་ལ་གནས་པ་དེ་
དག་ཉིད་རྟུལ་བོས་ནི་རྟོགས་པ་སྟེ་ཐོབ་པར་དཀའོ་ཞེས་བྱ་བ་འདི་ནི་ཆོས་ཉིད་ཀྱི་རིགས་
པ་ཡིན་པས་སོ། །གསུམ་པ་ནི། རྩ་བས་ཐེག་ཆེན་རིགས་ཅན་རྣོན་པོའམ་ཆེན་པོའི་ཐེག་
ཆེན་གྱི་བྱང་ཆུབ་ཐོབ་པར་དངོས་སུ་བསྟན་པའི་ཤུགས་ཀྱིས་ན། མདོའི་དངོས་བསྟན་གྱི་
དད་སོགས་འབྲིང་བོ་རང་རྒྱལ་ཚོགས་སྤྱོད་པ་རྣམས་ཀྱིས་ནི་རང་སངས་རྒྱས་ཀྱི་བྱང་
ཆུབ་རྟོགས་ཤིང་ཐོབ་ལ། དད་སོགས་ཆུང་ངུ་བྱང་སེམས་ཀྱི་མིང་གི་བཏགས་པའི་ཉན་
ཐོས་ཚོགས་ལམ་པ་རྣམས་ཀྱིས་ནི་ཉན་ཐོས་ཀྱི་བྱང་ཆུབ་ཐོབ་ཅིང་རྟོགས་སོ་ཞེས་བྱ་
བ་འདི་འཕངས་པ་ཡིན་ནོ། །དེར་མ་ཟད་ཐེག་ཆེན་གྱི་འབྲིང་བོ་རྟུལ་བོར་བསྡུས་ཏེ་རྫོགས་
བྱང་ཐོབ་དཀའ་སླ་གཉིས་དངོས་སུ་བསྟན་པའི་ཤུགས་ཀྱིས་ཐེག་དམན་གཉིས་ལ་ཡང་རང་
རང་གི་བྱང་ཆུབ་ཐོབ་དཀའ་སླ་གཉིས་ཡོད་པར་འཕངས་སོ། །མདོ་ནི། དེ་སྐད་ཅེས་གསོལ་
བ་དང༌། ནས། འདི་སྐད་ཅེས་གསོལ་ཏོ། །ཞེས་ཟབ་པོ་ཞེས་པས་ཆེན་པོ་དང་འབྱུང་
དཀའ་ཞེས་པས་འབྲིང་དང་ཤིན་ཏུ་འབྱུང་དཀའ་ཞེས་པས་ཆུང་ངུ་བསྟན་ཏོ། །

རྣམ་རྫོགས་སྦྱོར་བ།
འགྲེལ་མཆན་སྐབས་བཞི་པ། 117
ངེས་འབྱེད་ཆ་མཐུན།
གཉིས་པ་སྨིན་བྱེད་ལམ་གྱི་སྐྱེ་རིམ་ལ་གཉིས། དངོས་ཀྱི་དོན་དང༌། མངོན་རྟོགས་
དྲུག་གི་གོ་རིམ་ལ་ལོག་རྟོག་དགག་པའོ། །དང་པོ་ལ་གསུམ་གྱི་དང་པོ་མཚམས་སྦྱར་བ་
ནི༑ ཐར་བའི་ཆ་དང་མཐུན་པ་རྒྱུད་ལ་སྐྱེས་པའི་གཞན་དོན་ལ་སྤྲོ་བ་ཅན་ལ་ངེས་པར་
འབྱེད་པའི་ཆ་དང་མཐུན་པ་འབྱུང་བས། དེ་གསུངས་ཏེ། འདིས་ཀྱང་འདིའི་སྦྱོར་ལམ་
དག་སར་འདོད་པ་ཁེགས་སོ། །གཉིས་པ་རྩ་བ་ནི། ཐེག་ཆེན་སྦྱོར་ལམ་དྲོད་པ་གསུམ་པོ་
རྣམས་ཀྱི་དམིགས་པ་སྐབས་འདིར། རྣམ་མཁྱེན་གྱི་སྐབས་ཤེས་རབ་ཀྱི་ཆ་བསྟན་པ་
དང་མི་འདྲ་བར། ཐབས་ཀྱི་ཆ་སེམས་ཅན་ཐམས་ཅད་ལ་དམིགས་པ་ཡིན་པར་མདོ་
ལས་བསྔགས་ཤིང་བརྗོད་དེ། དེ་དག་ཉིད་ལ་དམིགས་ནས་སེམས་མཉམ་པར་ལྟ་བ་སོགས།།
རྣམ་པ་དག་ནི་བཅུར་མདོ་ལས་བཤད་དོ། །མདོ་ནི། རབ་འབྱོར། ནས། གཡོ་མེད་
པར་བྱའོ། །ཞེས་དང༌། སེམས་ཅན། ནས། འཚེ་བའི་སེམས་ཀྱིས། ཞེས་དང་། སེམས་
ཅན། ནས། རུས་གཅིག་པའི་སེམས་། །ཞེས་པ་གསུམ་གྱིས་ཚེ་འདིར་གཞན་ལ་ཕན་པ་
བསྒྲུབ་འདོད་ཀྱི་སེམས་དང་པོ་གཉིས་དྲོད་ཆུང་དང༌། ཚེ་ཕྱི་མར་གཞན་ལ་ཕན་པ་སྒྲུབ་
འདོད་ཀྱི་སེམས་གསུམ་ནི་འབྲིང་དང་། འདི་ཕྱི་གཉིས་ཀར་ཕན་པ་སྒྲུབ་འདོད་ཀྱི་སེམས་
ལྔ་ནི་ཆེན་པོའི་དམིགས་པར་གསུངས་སོ། །རྩེ་མོ་བ་བདག་ཉིད་སྡིག་པ་མི་དགེ་བ་བཅུ་
ལས་ལྡོག་ཅིང་སྟེ་གནས་པ་སོགས་ཆུང་ངུ་དང་། མདོ་ནི། བདག་གིས་ཀྱང་སྲོག་ནས།
དགའ་བར་བྱའོ། ཞེས་པའོ། །བདག་སྦྱིན་ལ་སོགས་དྲུག་ལ་གནས་པས་སེམས་ཅན་གཞན་
ཕྱིན་དྲུག་དེ་དག་ལ་ནི་འགོད་པ་དང༌། རང་གིས་བསྐུལ་ཏེ་ཞུགས་ཙམ་ལ་བསྔགས་པ་
བརྗོད་པ་དང་མ་བསྐུལ་བར་ཞུགས་པ་ལ་ལེགས་པ་བརྗོད་ཅིང་ཡིད་ཀྱིས་མཐུན་པའི་དགའ་
བ་ཉིད། །འབྲིང་དང༌། མདོ་ནི། བདག་གིས་ཀྱང་སྦྱིན་པ། ནས། གནས་པར་བྱའོ། །

འགྲེལ་མཆན་སྐབས་བཞི་པ། 118 རྣམ་རྫོགས་སྦྱོར་བ།
ཞེས་པའོ། །སྦྱིན་སོགས་ཀྱི་སྒྲས་བདག་ནང་སྟོང་ཉིད་ནས་མ་འདྲེས་པའི་བར་བསྒོམ་པ་ལ་
གནས་སོགས་ཆེན་པོ་སྟེ། མདོ་ནི། བདག་གིས་ཀྱང་ནང་། ནས། གནས་པར་བྱའོ།།
ཞེས་པ་སྟེ། རྩེ་མོར་གྱུར་བ་གསུམ་མོ། །རྩེ་མོར་རང་གནས་པ་དང་གཞན་འགོད་པ་སོགས་
བྱེད་པ་དེ་བཞིན་དུ་བཟོད་པ་གསུམ་ནི། །རང་དང་གཞན་ལ་བརྟེན་པའི་དམིགས་རྣམ་
ཅན་གྱི་དབྱེ་བས་རང་བདེན་བཞི་ཤེས་པ། །དང་སྤང་བ་སོགས་ལ་གནས་པ་སོགས་ཆུང་
ངུ་དང༌། མདོ་ནི་བདག་གིས་ཀྱང་སྡུག་བསྔལ། ནས། དགའ་བར་བྱའོ། །ཞེས་དང༌།
རང་རྒྱུན་ཞུགས་ཀྱི་འབྲས་བུ་ནས་རང་རྒྱལ་བྱང་ཆུབ་པར་ལྔ་ཤེས་ཤིང་མངོན་དུ་མི་བྱེད་
པ་ལ་གནས་པ་སོགས་འབྲིང་དང༌། མདོ་ནི། བདག་གིས་ཀྱང་རྒྱུན་ཞུགས། ནས། དགའ་
བར་བྱའོ། །ཞེས་དང་། རང་ཡང་སེམས་ཅན་མཐོང་ལམ་གྱི་རྒྱུན་ལ་གནས་འགོད་སོགས་
ཆེན་པོ་དང༌། མདོ་ནི། བདག་གིས་ཀྱང་བྱང་། ནས། གནས་པར་བྱའོ། །ཞེས་པ་སྟེ།
འདི་གཉིས་ཀྱི་ནི་འོག་གི་སྨིན་བྱེད་སོགས་ཞེས་པས་སྒྲས་བསྡུས་སོ། །ཆོས་མཆོག་གི་གསུམ་
ནི་རང་གཞན་སོགས་སྔ་མ་དེ་བཞིན་དུ་བྱའོ། །དམིགས་པ་སེམས་ཅན་རྣམས། །ལ་
དམིགས་པར་འདི་དང་དྲོད་ལ་བཤད་པས་བར་བ་གཉིས་མཚོན་ནོ། །རང་སེམས་ཅན་སྨིན་
པར་བྱེད་པ་དང༌། སངས་རྒྱས་ཀྱི་ཞིང་སྦྱོང་བ་ལ་གནས་པ་སོགས་ཆུང་ངུ་དང་། མདོ་
ནི༑ བདག་གིས་ཀྱང་སེམས། ནས། དགའ་བར་བྱའོ། །ཞེས་དང་། སོགས་ཀྱིས་ཤེས་
པར་བྱ། །ཞེས་པས་སོགས་སྒྲས་བསྡུས་པ་རང་བྱང་སེམས་ཀྱི་མངོན་ཤེས་བསྐྱེད་
ད་པ་ལ་
གནས་པ་སོགས་འབྲིང་དང་། མདོ་ནི། བདག་གིས་ཀྱང་བྱང་། ནས། དགའ་བར་བྱའོ།།
ཞེས་དང༌། རང་རྣམ་མཁྱེན་བསྐྱེད་པ་སོགས་ལ་གནས་ནས་གཞན་དེ་དག་ལ་འགོད་པ་སོགས་
བྱེད་པ་ཆེན་པོའི་རྣམ་པ་སྟེ། མདོ་ནི། བདག་གིས་ཀྱང་རྣམ་པ། ནས། ཐོས་པར གྱུར་
ཏོ༑ ༑ཞེས་པའོ། །གསུམ་པ་འགྲེལ་བ་ལ་སོ་སོར་བཤད་པ་དང༌། དོན་བསྡུ་བའོ། ་དང་
པོ་ལ་བཞིའི་དང་པོ་དྲོད་ནི། ཞེས་བྱ་བ་གསུངས་ཏེ། རྣམ་པ་ཐམས་ཅད་མངོན་པར་

འགྲེལ་མཆན་སྐབས་བཞི་པ། 119 རྣམ་རྫོགས་སྦྱོར་བ།
རྫོགས་པར་རྟོགས་པའི་སྦྱོར་བ་འདི་ལ་ཆགས་སྡང་འགོག་པའི་བཏང་སྙོམས་བསྒོམ་པའི་
མཉམ་པ་དང་། ད་ལྟ་ཕན་པ་སྒྲུབ་པའི་ཡིད་འོང་གི་བྱམས་པ་དང་། ཕུགས་སུ་ཕན་པ་
སྒྲུབ་འདོད་པ་ཕན་པ་དང་། ང་རྒྱལ་བཅོམ་པས་གཞན་པ་དེ་ལ་ཁོང་ཁྲོ་བ་མེད་པ་དང་།
གཞན་ལ་འཐོ་མི་འཚམ་པ་རྣམ་པར་འཚེ་བ་མེད་པའི་སེམས་ཀྱི་རྣམ་པ་ལྔ་དང་། སྐྱེས་
པ་བུད་མེད་རང་ལས་རྒན་པ་ལ་ཕ་དང་མའི་སེམས་དང་། རང་དང་མཉམ་པ་ལ་སྤུན་
དང་སྲིང་མོའི་སེམས་དང་། རང་བས་གཞོན་པ་ལ་བུ་དང་བུ་མོའི་སེམས་དང་། ཕན་
ཚུན་ཡིད་ཕེབས་པ་བཤེས་དང་ཡིད་བརྟན་པའི་གྲོགས་ཀྱི་སེམས་དང་། རུས་གཅིག་པའི་
གཉེན་དང་རུས་མི་གཅིག་པ་སྣག་གི་གཉེན་མཚམས་ཀྱི་སེམས་ཀྱི་རྣམ་པ་སྔ་མ་ལྔ་ལས་
གཞན་ལྔས། སེམས་ཅན་ཐམས་ཅད་ལ་དམིགས་པ་ནི་དྲོ་བར་གྱུར་བ་ཡིན་པར་བཞེད་
དོ༑ ༑མདོ་ནི་བརྒྱད་སྟོང་བར། དེ་ནས་བཅོམ་ལྡན། ནས། མགོན་དུ་འགྱུར་བར་བྱའོ།
ཞེས་པའོ། །འགྲེལ་བར་ལྔ་ཚན་གཉིས་ཕྱེས་པས་ཕྱི་མ་ཟུང་རེ་གཅིག་ཏུ་བྱས་པ་ཤེས་ཆེད་
དོ༑ ༑གཉིས་པ་རྩེ་མོ་ནི། རྩེ་མོ་ལ་དབྱེ་བ་མང་ཡང་འདིར་མདོར་བསྡུ་ན་སྲོག་གཅོད་
སོགས་མི་དགེ་བ་དང་སྦྱིན་སོགས་དགེ་བ་ལ་གྲངས་བཞིན་དུ་སྤོང་འདོད་པ་དང་ལེན་
འདོད་པའི་ཀུན་སློང་གི་སྒོ་ནས་རང་ཉིད་ལྡོག་པ་དང་རང་ཉིད་ཞུགས་པའི་བདག་ཉིད་
ཅན་ལ་གནས་ཏེ། དེའི་སྒོ་ནས་གདུལ་བྱ་གཞན་རྣམས་སྡིག་པ་ལས་ལྡོག་པ་ལ་སྦྱོར་
བ་དང་། དགེ་བ་ལ་གནས་པ་དག་ལ་སྦྱོརབའི་རྣམ་པ་གཉིས་དང་། སེམས་ཅན་གཞན་
མ་བསྐུལ་བར་བདག་ཉིད་དགེ་སྡིག་གི་འདོར་ལེན་ལ་དེ་བཞིན་ཉིད་དུ་ཞུགས་པ་རྣམས་
ལ་ངག་གིས་བསྔགས་པ་བརྗོད་པ་དང༌། སེམས་ཀྱི་དགའ་བས་མཐུན་པར་བྱེད་པ་སྟེ་
རང་གིས་བསྒྲུབས་མ་བསྒྲུབས་རྣམ་པ་གཉིས་པོ་དམིགས་ཚུལ་གྱི་ཆོས་ཀྱི་རབ་ཏུ་དབྱེ་
བས་ནི་རྣམ་པ་མཐའ་ཡས་པས་ཞེས་བྱ་བ་དེ་རྣམས་ཀྱི་སྒོ་ནས་སེམས་ཅན་ལ་དམིགས་
པ་ནི་རྩེ་མོར་གྱུར་བ་ཡིན་ནོ། །མདོ་ནི། བདག་ཉིད་ཀྱང་། ནས། དགའ་བར་བྱའོ། །

འགྲེལ་མཆན་སྐབས་བཞི་པ། 120 རྣམ་རྫོགས་སྦྱོར་བ།
ཞེས་པའོ། །གསུམ་པ་བཟོད་པ་ནི། རྩེ་མོར་གྱུར་བ་ལ་འགོད་བྱེད་བྱང་སེམས་རང་དང་
འགོད་བྱ་གདུལ་བྱ་གཞན་གྱི་རྟེན་གྱི་དབྱེ་བས་དམིགས་པ་དང་རྣམ་པ་དག་བཤད་པ་
ཇི་ལྟ་བ་དེ་བཞིན་དུ། གཞན་དགེ་བ་ལ་སྦྱོར་བ་དང་མ་བསྐུལ་བར་ཞུགས་པ་ལ་བསྔགས་
པ་བརྗོད་པ་དང་རབ་ཏུ་དགའ་བས་མཐུན་པ་ཉིད་ཀྱི་རྣམ་པ་རྣམས་ཀྱིས་རང་སྡུག་བསྔལ་
ཤེས་སྤོང་སོགས་ལ་གནས་པ་དང་སེམས་ཅན་གཞན་དེ་ཉིད་ཀྱི་རྟེན་ལ་འགོད་པ་དང་
བསྔགས་པ་བརྗོད་པ་སོགས་ཀྱི་སྡུག་བསྔལ་ལ་སོགས་པའི་བདེན་པ་བཞི་ཤེས་པ་སོགས་
ལ་འགོད་པའི་སྒོ་ནས་སེམས་ཅན་ལ་དམིགས་པ་ནི་བཟོད་པ་ཡིན་ནོ། །མདོ་ནི། དེ་
བཞིན་དུ། ནས། འཇུག་པའི་བར་དང༌། ཞེས་པའོ། །བཞི་པ་ཆོས་མཆོག་ནི། སྔ་མ་རྩེ་
མོར་རང་གཞན་གྱི་དམིགས་རྣམ་བཤད་པ་བཞིན་དུ་རང་སེམས་ཅན་སྨིན་པ་སོགས་ལ་གནས་
པ་དང་གདུལ་བྱ་གཞན་གྱི་རྟེན་ཅན་ཁོ་ན་མ་སྨིན་པ་སྨིན་པར་བྱེད་པ་དང་སྨིན་པ་མ་
གྲོལ་བ་གྲོལ་བར་བྱེད་པ་ལ་སོགས་པས་གྲོལ་བ་ལམ་མཐར་ཕྱིན་པར་བྱེད་པ་ལ་འགོད་
པའི་རྣམ་པ་དག་གིས་སེམས་ཅན་ལ་དམིགས་པ་ནི་ཆོས་ཀྱི་མཆོག་ཡིན་ཏེ། མདོ་
ནི༑ སེམས་ཅན་རྣམས། ནས། བཅུ་དྲུག་པའོ། ། ཞེས་པའོ། །ཚིག་གསལ་ལས།
སེམས་མཉམ་དྲོད་ཆུང་ངུ་དང་བཞི་འབྲིང་ལྔ་ཆེན་པོ་དང༌། རྩེ་མོར་དགེ་སྡིག་ལས་ལྡོག་
འཇུག་གཉིས་ཆུང་འབྲིང་བསྔགས་མཐུན་ཆེན་པོ་དང༌། བཟོད་པར་སྦྱོར་བསྔགས་མཐུན་
གསུམ་དང་། ཆོས་མཆོག་མཁྱེན་གསུམ་གྱི་སྒོ་ནས་སྨིན་སོགས་གསུམ་ཆུང་འབྲིང་ཆེ་གསུམ་
ལ་སྦྱར་བ་སྣང་བ་གཉིས་དང་རྣམ་འགྲེལ་ཏེ་འགྲེལ་ཆེན་གསུམ་དང་ལེ་བརྒྱད་མ་བཞི་ག་
དང་མི་མཐུན་ལ། འགྲེལ་བ་འདིར་ཆུང་འབྲིང་ལ་མ་སྦྱར་བར་རྩ་བའི་ཚིག་གི་ཟིན་ཚོད་
བཀྲལ་ནས་དྲོད་སྤྱི་ལ་སྦྱར་བས་མི་འཐད་དོ། །གསེར་གླིང་བས། དྲོད་རྩེ་གཉིས་སྣང་བ་
གཉིས་ལྟར་དང༌། བཟོད་པ་ལ་བྱང་སེམས་ཀྱི་སྐྱོན་མེད་པར་ཞུགས་པ་དང་འབྲས་བུ་དང་
པོ་སོགས་དང་འཚང་རྒྱ་བ་ལ་སྦྱོར་བ་གསུམ་དང༌། ཆོས་མཆོག་ལ་ཐེག་ཆེན་ལ་སྨིན་པ་

འགྲེལ་མཆན་སྐབས་བཞི་པ། 121 རྣམ་རྫོགས་སྦྱོར་བ།
དང་དེ་ལ་སྦྱོར་བ་དང་ཕུན་ཚོགས་མཐར་ཐུག་པར་འདོད་པ་གསུམ་གསུངས་པ་འགྱུར་སྐྱོན་
དུ་གསེར་ཕྲེང་ལས་གསུངས་པས་རྒྱན་སྣང་དང་འདྲ་སྙམ་མོ།། རྣམ་བཤད་ལས། ཆུང་
འབྲིང་སོ་སོར་བཅད་པ་མཚོན་པ་ཙམ་ཡིན་གྱི་ཐམས་ཅད་ཀྱིས་ཐམས་ཅད་ལ་དམིགས་པར་
ཤེས་པར་བྱའོ། །ཞེས་བྱའོ། །ཞེས་པ་ལྟར། བསམ་སྦྱོར་ཕུན་ཚོགས་བཅུ་དགུ་ཐམས་
ཅད་ལ་ཡོད་དོ། །འདིར་བསམ་སྦྱོར་ཕུན་ཚོགས་བཅུ་དགུ་དང་བཏང་སྙོམས་མར་ཤེས་སོགས་
རྒྱལ་སྲས་ཀྱི་བསླབ་བྱ་རྫོགས་པར་བསྟན་ཏོ། །མཛོད་ལས་བཟོད་ཆེན་དང་ཆོས་མཆོག་
སྐད་ཅིག་གཅིག་ཏུ་བཤད་པ་དང་འགལ་ཞེ་ན། དེ་ནི་རང་དོན་གྱི་དབང་དུ་བྱས་ལ། འདི་
ནི་གཞན་དོན་གྱི་དབང་དུ་བྱས་པས་སྐྱོན་མེད་པར་སྣང་བ་གཉིས་ཀར་གསུངས་སོ། །དེ་
ལྟར་ན་འདིར་བསྟན་པའི་ངེས་པར་འབྱེད་པའི་ཆ་དང་མཐུན་པ་ནི་གཙོ་བོར་རྗེས་ཐོབ་ཐབས་
ཀྱི་ཆ་ཡིན་ནོ། །
མངོན་རྟོགས་ཀྱི་གོ་རིམ་ལ་ལོག་རྟོག་དགག་པ།
གཉིས་པ་མངོན་རྟོགས་ཀྱི་གོ་རིམ་ལ་ལོག་རྟོག་དགག་པ་ལ། དེ་ལ་སློབ་དཔོན་སྔ་
མ་དག་གིས་ལོག་པར་རྟོག་ཚུལ་ནི། སྡུད་འགྲེལ་རྟོགས་སླ་ལས། སེམས་བསྐྱེད་པ་ལ་མ་
གཏོགས་པའི་ཆོས་གཞན་མེད་དེ། ཞེས་སོགས་ཀྱི་རྣམ་མཁྱེན་ཀྱི་སྐབས་སུ་ཐམས་ཅད་བསྡུས་
ཀྱང༌། དེའི་ལམ་རྣམས་གཙོ་བོ་ཚོགས་སྦྱོར་དུ་འཇོག་ཚུལ། དེ་ཉིད་ལས། ལམ་ཤེས་ཐ་
དད་པར་བཀོལ་ནས་རབ་ཏུ་དགའ་བ་ལ་སོགས་པ་ས་བདུན་པ་ལ་ཞུགས་པའི་བར་ཐ་དད་
པ་ར་ལོགས་ཤིག་ཏུ། ཞེས་རྣམ་མཁྱེན་སྐབས་ཀྱི་དེའི་རྗེས་སུ་ས་དང་པོ་དྲུག་ལ་ལམ་ཤེས་
དང༌། དེ་ཉིད་ལས། ལོགས་ཤིག་ཏུ་ཐམས་ཅད་ཤེས་པ་ཉིད་ཐ་དད་པར་ས་བདུན་པར་
བཞག་སྟེ། ཞེས་གཞི་ཤེས་ས་བདུན་པ་ཁོ་ན་དང་། ས་བརྒྱད་པ་མི་གཡོ་བ་དེའི་དབྱེ་བ་
རྟོགས་པར་བྱ་བའི་ཕྱིར། རྣམ་པ་ཀུན་མངོན་པར་རྫོགས་པར་རྟོགས་པ་བསྟན་ཏོ། །ཞེས་

འགྲེལ་མཆན་སྐབས་བཞི་པ། 122 རྣམ་རྫོགས་སྦྱོར་བ།
དང་། ལེགས་པའི་བློ་གྲོས་ལ་སོགས་པ་ནི་རྩེ་མོའི་མངོན་པར་རྟོགས་པ་བསྟན་ཏོ། །དེའི་
རྗེས་ཐོགས་ལ་ས་བཅུ་བའི་བར་ཆད་མེད་པའི་ཏིང་ངེ་འཛིན་གྱི་སྐབས་སུ་སོ་སོ་བ་དང་བསྡུས་
པ་བསྒོམ་པའི་དོན་གྱི་གོ་རིམ་བསྟན་པར་བྱ་བའི་ཕྱིར་རིམ་པ་བཞིན་དུ་བྱ་སྟེ། དེའི་ཉིད་
བསྒོམ་པ་ནི་མཐར་གྱིས་པའི་མངོན་པར་རྟོགས་པའི་མཐར་ཕྱིན་པའོ། །དེ་ནས་གོ་རིམ་
བཞིན་དུ། ནས། ཆོས་ཀྱི་སྐུར་མངོན་པར་བྱང་ཆུབ་པ་མཐར་ཕྱིན་པ་ཡིན་ནོ། །ཞེས་
ལམ་རྐྱང་བའི་ལུགས་བཀོད་ནས། ཚིག་དོན་གྱི་སྐབས་སུ་ཐར་བའི་ཆ་དང་མཐུན་པ་ཐོབ་
ནས་བརྩོན་པ་གང་ཡིན་པ་ལ་ངེས་པར་འབྱེད་པའི་ཆ་དང་མཐུན་པ་སྐྱེ། ཞེས་གསུངས་ནས།
འདིར་ཁྱད་པར་གྱི་རང་བཞིན་མ་ཡིན་ནས། ངེས་པར་འབྱེད་པའི་ཆ་ལ་སོགས་པར་བསྟན་
པར་ཇི་ལྟར་རིགས་ཤེ་ན། ས་བརྒྱད་པ་ལ་མཚན་མ་མེད་པར་ལྷུན་གྱིས་གྲུབ་པ་ཐོབ་པས་
རེ་ཞིག་གི་དུས་སུ་སེམས་ཅན་གྱི་དོན་རྒྱུན་ཆད་པ་སྤངས་པའི་ཕྱིར་གང་སེམས་མཉམ་པ་
ལ་སོགས་པ་ནས་རིམ་གྱིས་སྐྱེ་བ་ཡིན་གྱི་ཅིག་ཅར་མ་ཡིན་ནོ་ཞེས་བསྟན་པའི་ཕྱིར་ངེས་པར་
འབྱེད་པའི་ཆ་ལ་སོགས་པར་བཏགས་ནས་འདིར་བསྟན་པ་ཡིན་པར་གཟུང་བར་བྱའོ། །ཕྱི་
མ་རྣམས་ལ་ཡང་ཇི་ལྟར་སྲིད་པ་བཞིན་རིགས་པར་བྱའོ་ཞེས་བྱ་བ་དགོངས་སོ། །ཞེས། སྔར་
ལམ་རྐྱང་བཤད་པའི་དགོངས་པ་གསུངས་པས། དེར་རང་ལུགས་སུ་མ་བྱས་སོ། །རྒྱན་
སྣང་གི་ཆོས་སྐུའི་མཚམས་སྦྱར་དུ་བརྒྱད་སྟོང་བའི་རྗེས་སུ་རིག་པ་སོགས་བརྒྱད་མངོན་རྟོགས་
བརྒྱད་ལ་རིམ་བཞིན་སྦྱར་བ་བཤད་པའི་རིམ་པ་ཡིན་གྱི་སྐྱེ་རིམ་མིན་ནོ།། རྒྱན་སྣང་དང་
འདི་གཉིས་སུ་ཆེད་དུ་དགག་པ་མཛད་ཚུལ་ནི། གསེར་གླིང་བས་དེ་རྣམས་རྣམ་པར་བསྒོམ་
པ་ནི་བྱེ་བྲག་གིས་བསམ་གཏན་གྱི་ཁྱད་པར་གྱི་མངོན་པར་རྟོགས་པ་དྲུག་ཏུ་ངེས་པར་འབྱེད་
པའི་ཆ་དང་མཐུན་པ་ལ་བཤད་པ་ཡིན་པར་བལྟ་བར་བྱའོ། ། ཞེས་འོག་མའི་ཁྱད་པར་
གྱིས་ཞེས་པ་དང་ངེས་ཆ་ལ་སོགས་པའི་ཐ་སྙད་ཅེས་པ་དྲུག་ག་ལ་སྦྱར་བ་སོགས་ལྟར་སྦྱར་
ན༑ ༼ཁ༽རྒྱུ་འབྲས་གཙོ་བོའི་དོན་གྱི་རྣམ་པ་དང༌། ལམ་གསུམ་བདེན་པར་མེད་པ་དང་།

འགྲེལ་མཆན་སྐབས་བཞི་པ། 123 རྣམ་རྫོགས་སྦྱོར་བ།
གཞི་ཐམས་ཅད་གང་ཟག་གི་བདག་མེད་པར་རྣམ་པར་བསྒོམ་པའི་དབྱེ་བས། སྟོན་
ཚུལ་ཐ་དད་པ་གསུམ་གྱིས་གོ་རིམ་བཞིན་དུ་དེ་དག་རེ་རེ་ལ་སྦྱོར་མཐོང་སྒོམ་གསུམ་གྱི་
ཐ་སྙད་དུ་གསུངས་པ་དགོས་པ་དང་བཅས་ཏེ། རྣམ་མཁྱེན་གྱི་རྣམ་པ་ཚོགས་སྦྱོར་གྱི་གནས་
སྐབས་འབའ་ཞིག་དང༌། ལམ་ཤེས་ས་དང་པོ་ནས་དྲུག་པའི་པར་འབའ་ཞིག་དང་། གཞི་
ཤེས་ས་བདུན་པ་འབའ་ཞིག་ཏུ་སྒོམ་གྱི་གཞན་དུ་མི་སྒོམ་པས་གཅིག་ཆར་སྐྱེ་བ་དགག་པའི་
ཆེད་ཡིན་པའི་ཕྱིར། དེ་དགག་ནུས་ཏེ། སྦྱོར་མཐོང་སྒོམ་གྱི་སྐབས་སུ་ཉོན་མོངས་ཀྱི་ཟག་
པ་མེད་པའི་མཁྱེན་གསུམ་གྱི་སྦྱོར་བ་ཆུང་འབྲིང་ཆེ་གསུམ་རིམ་གྱིས་སྐྱེ་བའི་ཕྱིར། དེར་
ཐལ། དེ་གསུམ་གྱི་སྐབས་སུ་༼ཀ༽རྣམ་པ་ཐམས་ཅད་མཁྱེན་པ་ཉིད་ལ་སོགས་པས་
ལམ་ཤེས་དང་གཞི་ཤེས་ཀྱི་མངོན་པར་རྟོགས་པ་གསུམ་ལ་ནི་ཆོས་ཅན། ༼ག༽འཇིག་
རྟེན་པའི་ངེས་པར་འབྱེད་པའི་ཆ་དང་མཐུན་པ་རྟོགས་ཤིང་ཐོབ་པ་སྔོན་དུ་འགྲོ་བས་
འཇིག་རྟེན་ལས་འདས་པའི་མཐོང་བ་དང་སྒོམ་པའི་ལམ་གཉིས་ཏེ་སྦྱོར་མཐོང་སྒོམ་
གསུམ་གར་གསུམ་སྒོམ་ཞིང་རྟོགས་པ་ཡིན་པའི་ཕྱིར། ལ་སྔ་ཕྱིའི་མཚམས་སྦྱོར་ཡིན་
ལ༑ རྣམ་པ་ཀུན་མངོན་པར་རྫོགས་པར་རྟོགས་པ་ལ་སོགས་པས་རྩེ་མོ་དང་མཐར་
གྱིས་པའི་མངོན་པར་རྟོགས་པ་གསུམ་གྱི་སྐབས་ལ་ནི་ཆོས་ཅན། སྦྱོར་བ་གསུམ་གྱི་སྐབས་
སུ་འཇིག་རྟེན་པའི་ངེས་ཆ་སྔོན་དུ་འགྲོ་བས་འཇིག་རྟེན་ལས་འདས་པ་མཐོང་སྒོམ་གསུམ་
གྱིས་རིམ་བཞིན་མཁྱེན་པ་གསུམ་གྱི་རྣམ་པ་བསྡུས་ནས་དང༌། དབང་ཐོབ་ནས་ཏིང་ངེ་འཛིན་
གྱི་རྩལ་སྦྱངས་པ་དང་། བརྟན་པ་ཐོབ་ཕྱིར་དུ་སྒོམ་པ་གོང་ནས་གོང་གི་གནས་སྐབས་
ཀྱི་ཁྱད་པར་གྱིས། ཉན་རང་གི་ལམ་ལས་རྣམ་པ་ཐམས་ཅད་དུ་ཁྱད་ཞུགས་པའི་ཁྱད་
པར་གྱི་ལམ་གྱིས་བསྡུས་པའི་ཡེ་ཤེས་ཀྱི་འཛིན་སྟངས་ལ་ཉོན་མོངས་པའི་ཟག་པ་མེད་
པའི་སྦྱོར་བ་གསུམ་གྱི་ངོ་བོར་གྱུར་པའི་ཆུང་ངུ་སྦྱོར་ལམ་དང་འབྲིང་མཐོང་ལམ་དང་ཆེན་
པོ་སྒོམ་ལམ་གསུམ་རིམ་གྱིས་སྐྱེ་བ་ཡིན་པས་སོ། །ཞེས་དེ་ལྟར་གསུངས་པའི་དགོས་པ་

འགྲེལ་མཆན་སྐབས་བཞི་པ། 124 རྣམ་རྫོགས་སྦྱོར་བ།
ཡོད་དེ་རྣམ་རྫོགས་སྦྱོར་བ་ས་བརྒྱད་པ་འབའ་ཞིག་དང་རྩེ་སྦྱོར་ས་དགུ་པ་དང་བཅུ་པའི་སྟོད་
འབའ་ཞིག་དང་མཐར་སྦྱོར་ས་བཅུ་བའི་སྨད་འབའ་ཞིག་གི་སྐབས་སུ་གཅིག་ཅར་རྒྱུན་གཅིག་
ལ་སྐྱེ་སྙམ་པ་དགག་པར་བྱ་བའི་ཆེད་ཡིན་པའི་ཕྱིར། དེ་དགག་ནུས་པར་ཐལ། ངེས་
པར་འབྱེད་པའི་ཆ་ལ་སོགས་པས་མཐོང་བ་དང་སྒོམ་པའི་ཐ་སྙད་དུ་གསུངས་པ་དགོས་
པ་དང་བཅས་པ་ཡིན་པར་ཤེས་པར་བྱའོ་འམ་བྱ་སྟེ། སྐབས་གསུམ་པར་སྒོམ་ལམ་དང་
དྲུག་པར་གསུམ་ག་ཤུགས་ལ་བསྟན་ཀྱང༌། འགྲེལ་བར་དངོས་སུ་གསུངས་པས་ཡིན་ལ།
སྐད་ཅིག་སྦྱོར་སེམས་དཔའི་རྣལ་འབྱོར་མཐར་ཐུག་དང༌། ཆོས་སྐུ་སྔ་ཕྱི་ཁྱད་པར་དུ་འགྲོ་
བ་མེད་པའི་ཟློས་སྤོང་སོགས་མ་མཛད་དོ། །འགྲེལ་བ་ཆེ་ཆུང་གཉིས་ཀའི་དོན་བཀྲའ་ཚུལ་
ལ༑ ཆོས་བཤེས་ཀྱིས་སྐབས་དང་པོ་གསུམ་གྱི་ལམ་གསུམ་མཚན་ཉིད་པར་བྱས་ནས་སྒོམ་
ལམ་ས་གཉིས་པ་ཡན་དང༌། སྦྱོར་བ་གསུམ་གྱི་དེ་བཏགས་པ་བར་བྱས་ནས་རྣམ་ཀུན་གྱི་
དེ་ས་གཉིས་པ་རྫོགས་རྗེས་ནས་བཞག་པས་ས་གསུམ་པ་ནས་བདུན་པའི་བར་དང་། རྩེ་མོ་
མི་གཡོ་བ་ཐོབ་པར་གྱུར་བ་ཕྱིན་ཆད་ཅེས་ས་བརྒྱད་པ་ནས་དགུ་པ་དང༌། མཐར་སྦྱོར་དེ་
ནི་ས་བཅུ་བའི་བར་གྱིས་ཐོབ་པར་བཞག་གོ་ཞེས་ས་བཅུ་བར་བཞག་ལ། རྩེ་མོ་ས་གསུམ་
པ་ནས་འཇོག་ཚུལ་གཅིག་ཀྱང་བྱས་སོ། །ཤེར་འབྱུང་གི་བསྡུས་དོན་ལས། རྣམ་པ་ཀུན་
མངོན་པར་རྟོགས་པའི་མཚན་ཉིད་ཁྱད་པར་གྱི་ལམ་བྱེད་པར་བྱེད་པའི་དུས་སུ་ཆུང་ངུ་དང་
འབྲིང་དང་ཆེན་པོའི་རིམ་པས། ནས། ངེས་པར་འབྱེད་པའི་ཆ་དང་མཐུན་པ་ལ་སོགས་
པར་བསྟན་པ་ཡིན་ནོ། །ཞེས། དང་པོ་གསུམ་གྱི་དེ་དངོས་དང་རྣམ་ཀུན་གྱི་དེ་བཏགས་
པ་བར་བཤད་ཀྱང་། ཁྱད་པར་ལམ་ལས་ས་གང་འཇོག་མི་གསལ་ལ། གསེར་ཕྲེང་ལས།
འདིས་རྩེ་མཐར་གཉིས་ལ་མ་བཤད་ཀྱང་མཚོན་པར་བཞེད་པ་འདྲའོ། །ཞེས་གསུངས་སོ།།
ཨ་བྷས་སློབ་དཔོན་གྱིས་སྡུད་འགྲེལ་དུ་རྣམ་ཀུན་ཁྱད་པར་ལམ་དུ་འཆད་པ་མི་འཐད་ཅེས་
ཉི་སྣང་དྲངས་ནས་བཀག་སྟེ། རྣམ་ཀུན་གྱི་ལམ་གསུམ་མཚན་ཉིད་པ་དང་། རྩེ་མཐར་

རྣམ་རྫོགས་སྦྱོར་བ།འགྲེལ་མཆན་སྐབས་བཞི་པ། 125
གྱི་དེ་ས་བཅུ་བའི་ཁྱད་པར་གྱི་ལམ་ལ་བཞག་པའི་རྒྱལ་བོ་ལྟ་བུ་ནས་བཀོད་མའི་ཆུ་ལྟ་བུའི་
བར་གྱི་སེམས་བསྐྱེད་ལྔ་བོ་རེ་རེ་སྦྱོར་རྗེས་གཉིས་དངོས་གཞི་ལ་ཆུང་འབྲིང་ཆེན་པོ་ཤིན་ཏུ་
ཆེན་པོ་བཞི་དེ་རེ་རེ་ལ་ཆུང་འབྲིང་ཆེ་གསུམ་ཕྱེ་བས་བཅུ་གཉིས་དང་བཅུ་བཞི་སྟེ་བསྡོམས་
པའི་སེམས་བསྐྱེད་བདུན་ཅུའི་གནས་སྐབས་ལ་བཏགས་ཏེ། བསམ་གཏན་དང་པོའི་ཉོན་
མོངས་དང་པོ་ནས་བཞི་བའི་སྒོམ་སྤང་གསུམ་པའི་བར་གྱི་གཉེན་པོར་གྱུར་བའི་སེམས་བསྐྱེད་
དང་པོ་སུམ་ཅུ་ལ་ནི། རྩེ་མོའི་སྐབས་ཀྱི་ཐར་ཆ་གསུམ་སྦྱོར་ལམ་བཅུ་གཉིས་རྟོག་པ་བཞིའི་
གཉེན་པོ་མཐོང་ལམ་བཞི་སྒོམ་ལམ་གཟུང་རྟོག་གཉིས་དང་འཛིན་རྟོག་དགུའི་གཉེན་པོ་བཅུ་
གཅིག་སྟེ་སུམ་ཅུའི་བཏགས་ལ། བཞི་བའི་སྒོམ་སྤང་བཞི་བ་ནས་སྲིད་རྩེ་བདུན་པའི་བར་
གྱི་གཉེན་པོར་གྱུར་བ་སེམས་བསྐྱེད་ལྷག་མ་བཞི་བཅུ་ལ་ནི། མཐར་སྦྱོར་སྐབས་ཀྱི་ཚོགས་
སྦྱོར་སྔར་ལྟར་བཅོ་ལྔ་དང་མཐོང་ལམ་བཅུ་དྲུག་སྒོམ་ལམ་དགུ་སྟེ་བཞི་བཅུའི་བཏགས་ལ།
སྲིད་རྩེའི་ཐ་མ་གཉིས་ཀྱི་གཉེན་པོ་སེམས་བསྐྱེད་ཉི་ཤུ་བ་དང་ཐ་མ་གཉིས་ཡིན་ཞེས་རྒྱུན་
མཐའ་དང་སངས་རྒྱས་སར་འདོད་དོ། །རྩེ་མཐར་གྱི་ལམ་གསུམ་བཏགས་པ་བར་བཤད་
པ༑ ཉི་སྣང་དུ་རྩེ་མོའི་མཐོང་ལམ་མཐོང་སྤང་རྟོག་པའི་གཉེན་པོའི་ཆ་ནས་ཟློས་སྤོང་བྱས་
པ་དང་། རྩེ་མོའི་མཐོང་ལམ་ཁམས་གསུམ་གྱི་མཐོང་སྤང་རྟོག་པ་སྤོང་བ་དང་ཁམས་གསུམ་
ས་དགུའི་སྒོམ་ལམ་ཁམས་གསུམ་ས་དགུའི་སྒོམ་སྤང་རྟོག་པའི་གཉེན་པོར་སྦྱར་བ་དང་འགལ་
ལོ༑ ༑དེས་ན་གསེར་ཕྲེང་ལས། པཎྚི་ཏས་བཀོད་པའི་སུན་འབྱིན་ནི་མཐའ་གཅིག་ཏུ་མི་
འཇུག་པར་སྣང་ཞེས་གསུངས། བུ་ཉ་རེད་མདའ་བ་སོགས་བོད་ཕལ་ཆེར་གྱིས་གཞུང་འདི་
ཟློས་སྤོང་ཁོ་ནར་བྱས་ནས་སྐབས་དང་པོ་དྲུག་ཏུ་སྦྱོར་མཐོང་སྒོམ་གསུམ་ལན་དྲུག་བསྟན་
པ་ལ་ཟློས་སྐྱོན་ཡོད་དེ། བརྗོད་བྱ་ཁྱད་མེད་ཡང་ཡང་བསྟན་པའི་ཕྱིར་ཞེ་ན། དེའི་ལན་
དུ་སྐབས་དང་པོ་གསུམ་དུ་ལམ་གསུམ་གྱི་མིང་གིས་བསྟན་པ་ནི། གཞི་ལམ་རྣམ་གསུམ་
སྐྱེ་བ་མེད་པ་དོན་སྤྱིའི་སྒོ་ནས་དང་གསར་མཐོང་དང་མཐོང་ཟིན་གོམས་པའི་དབྱེ་བས་གསུམ་

འགྲེལ་མཆན་སྐབས་བཞི་པ། 126 རྣམ་རྫོགས་སྦྱོར་བ།
བྱས་པ་སྦྱོར་མཐོང་སྒོམ་གསུམ་མཚན་ཉིད་པ་ཡིན་ལ། རྣམ་ཀུན་རྩེ་མཐར་གསུམ་དུ་སྦྱོར་
མཐོང་སྒོམ་གསུམ་གྱི་མིང་གི་ཐ་སྙད་ཀྱིས་བསྟན་པ་ནི་བཏགས་པ་བ་ཡིན་ཏེ། གང་ལ་གདགས་
པའི་གཞི་ས་བདུན་པ་མན་ཆད་ལས་ཁྱད་པར་དུ་འཕགས་པའི་ཁྱད་པར་གྱི་ལམ་སྡུད་འགྲེལ་
ལྟར། འབད་རྩོལ་རགས་པ་ཞི་བའི་ཡེ་ཤེས་སྒྲིབ་གཉིས་ཀྱི་ཟག་པ་མེད་པ་ས་བརྒྱད་པ་དགུ་
པ་བཅུ་བ་གསུམ་གྱི་ཡེ་ཤེས་ཆུང་འབྲིང་ཆེ་གསུམ་དང༌། གང་གིས་གདགས་ཆོས་སྦྱོར་མཐོང་
སྒོམ་གསུམ་གྱི་མིང་གིས་བཏགས་སོ། །འདོགས་པའི་རྒྱུ་མཚན་ས་རང་རང་གི་ཡེ་ཤེས་ཆུང་
འབྲིང་ཆེ་གསུམ་དང་ལམ་གསུམ་རིམ་གྱིས་སྐྱེ་བར་མཚུངས་པའོ། །བཏགས་པའི་དགོས་
པས་དེ་དག་ཏུ་འབད་རྩོལ་རགས་པ་ཞི་བས་ཡེ་ཤེས་དེ་ཐམས་ཅད་གཅིག་ཆར་སྐྱེ་སྙམ་པའི་
དོགས་པ་དགག་པའོ། །དངོས་ལ་གནོད་བྱེད་གཡག་པས་ཁྱད་པར་གྱི་ལམ་དག་སའི་ཡེ་
ཤེས་ཡིན་ཟེར་བ་བསྒྲུབ་བྱ་དང་མཚུངས་པར་གསེར་ཕྲེང་དུ་གསུངས་པ་ལྟར་རོ། །རེད་
མདའ་བས་དངོས་གནོད་བྱེད་ཀྱི་གཙོ་བོ་ནི་སྔར་རྒོལ་བས་བཀོད་པའི་ཐལ་བ་དེ་ཉིད་ཡིན་
ལ༑ ཞེས་དེ་དག་དངོས་ཡིན་ན་ཟློས་པ་སྤོང་མི་ནུས་དང་། སྔ་མ་དག་སྦྱོར་ལམ་སྐབས་
བྱང་སེམས་ཀྱི་སྐྱོན་མེད་པ་ལ་གནས་པ་སོགས་རྒྱུ་ཙམ་ལ་དགོངས་ཞེས་དགོངས་པ་ལེན་ན་
སྦྱོར་ལམ་དུ་གསུངས་པ་དགོངས་པ་བླངས་ཆོག་པས་དེ་ཡང་གནོད་བྱེད་དུ་གསུངས་པས།
གསེར་ཕྲེང་ལས། དེས་ན། ནས། མི་འཐད་པ་ཆེར་མེད་མོད་འོན་ཀྱང་གཙོ་བོ་ནི། སྐབས་
དྲུག་གའི་ལམ་རྣམས་མཚན་ཉིད་པར་བྱས་ན་ཟློས་པ་སྤང་དུ་མི་རུང་བར་དགོངས་པའོ། །ཞེས་
རུང་བར་དགོངས་པའོ། །ཞེས་གསུངས་སོ། །ཉི་ཟེར་དུ། གཡག་པས་ས་བརྒྱད་པའི་ཡེ་
ཤེས་ཆུང་འབྲིང་ཆེ་གསུམ་སྦྱོར་བ་གསུམ་གྱི་སྦྱོར་ལམ་གསུམ་དང་དགུ་བའི་གསུམ་ལ་མཐོང་
ལམ་དང་བཅུ་བའི་གསུམ་ལ་སྒོམ་ལམ་གསུམ་གྱི་མིང་བཏགས་ཟེར་བ་བཀག་ནས། །ས་
བརྒྱད་པའི་གསུམ་ལ་རྣམ་ཀུན་གྱི་དང་ས་དགུ་བ་དང་བཅུ་བ་ཐོབ་མ་ཐག་དང་བཅུ་བའི་སྟོད་
ཀྱི་ཡེ་ཤེས་གསུམ་ལ་རྩེ་མོའི་གསུམ་དང༌། བཅུ་བའི་དཀྱིལ་སྨད་ལ་ཆ་གསུམ་བྱས་པ་མཐར་

འགྲེལ་མཆན་སྐབས་བཞི་པ། 127 རྣམ་རྫོགས་སྦྱོར་བ།
སྦྱོར་གྱི་གསུམ་གྱི་ཐ་སྙད་བྱ་ཞེས་སྡུད་འགྲེལ་ལྟར་བྱས་ནས། དེར་ཁྱད་པར་གྱི་ལམ་ཉིད་
རྟུལ་བོ་ལ་སོགས་པའི་རིམ་གྱིས་སྐྱེ་བ་ཡིན་གྱི་ཞེས་ཆུང་འབྲིང་ཆེ་གསུམ་རྣོ་འབྲིང་རྟུལ་བོར་
སྦྱར་བ་རིམ་གྱིས་སྐྱེ་བར་མ་ངེས་པས་བཀག་པ་ལེགས་ལ། རྣམ་ཀུན་གྱི་ལམ་གསུམ་ས་
བརྒྱད་པར་འཇོག་པ་ས་བརྒྱད་པ་ཕྱིར་མི་ལྡོག་ཡིན་པས་བསྒྲུབ་ཅིང་རྩེ་མོའི་དེ་ས་བཅུ་ནས་
འཇོག་པར་རྒྱན་སྣང་ལས། གཟུང་བ་དང་འཛིན་པའི་རྣམ་པར་རྟོག་པ། ནས། ས་བཅུ་
བ་དང་འབྲེལ་བའི་རྩེ་མོའི་མངོན་པར་རྟོགས་པ་ལ་ངེས་པར་སྤོང་བར་བྱེད་པ་ཡིན་ལ། ཞེས་
རྩེ་མོའི་སྐབས་ཀྱི་གཟུང་འཛིན་གྱི་རྟོག་པ་རྣམས་ས་བཅུ་བར་སྤོང་པར་བཤད་པས་མཐོང་
སྒོམ་ས་བཅུ་བར་འགྲུབ། ཅེས་པ། རྣམ་བཤད་དུ་འགལ་སྤོང་དེ་གཞུང་མ་དག་པ་སྒྲུབ་
པ་ཡིན་ཏེ། དེ་ནི་ས་བཅུ་དང་འབྲེལ་བའི་ཞེས་པ་ཡིན་གྱི་བཅུ་བ་མ་ཡིན་པའི་ཕྱིར་ཏེ། རྒྱན་
སྣང་དུ་གཟུང་འཛིན་གྱི་རྟོག་པ་བཞི་སྔར་སྦྱོར་ལམ་དུ་སྤོང་བར་བཤད་པ་དང་རྩེ་སྦྱོར་མཐོང་
སྒོམ་གྱིས་སྤང་པར་བཤད་པ་འགལ་ཞེས་པ་ལ། དགོངས་འགྲེལ་དུ་ཀུན་རྨོངས་ཐ་མ་གཉིས་
དང་དེའི་ས་བོན་ས་བཅུ་པ་ནས་སྤོང་བར་བཤད་པས་ན་ཀུན་རྨོངས་སྔ་མ་རྣམས་དང་གཟུང་
འཛིན་གྱི་རྟོག་པ་རྣམས་ས་བཅུ་དང་འབྲེལ་བའི་རྩེ་མོས་སྤོང་ལ་སྦྱོར་ལམ་གྱིས་རེས་འགའ་
སྤོང་ཞེས་པ་ཡིན་པའི་ཕྱིར་ཏེ། རྣམ་བཤད་ལས། སྔ་མ་ས་བཅུ་བ་དང་ཕྱི་མ་ས་བཅུ་དང་
འབྲེལ་བའི་ཞེས་འབྱུང་བ་དག་པ་ཡིན་ནོ། །ཞེས་པ་དེ་ཉི་ཟེར་དགག་ཆེད་ཡིན་ནོ། །བོ་
དོང་བ་དང་སྐྱེས་ཚལ་མཁན་པོ་སོགས་ཀྱིས། རྒྱན་སྣང་དུ་ཞེས་བྱ་བ་ནི་ཁ་ཅིག་གིའོ། །
ཞེས་དང༌། རྣམ་པ་དེ་ལྟ་བུའི། ནས། ཞེས་སྔོན་གྱི་སློབ་དཔོན་རྣམས་འཆད་དོ། །ཞེས་
གསུངས་པས། ལོག་རྟོག་གི་གཞུང་འདི་མཁན་པོ་རྣམ་སྣང་མཛད་ཀྱི་བཤད་པ་བཀོད་པས་
གཞན་འདོད་ཡིན་གྱི་སློབ་དཔོན་རང་ལུགས་མིན་ཟེར་བ། གསེར་ཕྲེང་དུ། འགྲེལ་བ་འདིར་
རང་གི་བཞེད་པར་བྱས་པ་དང་འགྲེལ་བཤད་གཉིས་དང་བསྡུས་དོན་དུ་གཞན་འདོད་དུ་མ་
བསྟན་པ་སོགས་ཀྱིས་བཀག་ནས་སྔར་གྱི་དེ་དང་དེའི་མིང་གིས་བཏགས་པའི་གནས་སྐབས་

འགྲེལ་མཆན་སྐབས་བཞི་པ། 128 རྣམ་རྫོགས་སྦྱོར་བ།
སུ་མཛད་པ་ནི་སློབ་དཔོན་འདིའི་ཐུགས་རྩེ་གཏད་ས་རུ་སྣང་ཞིང་། ཞེས་གཞུང་འདིའི་དོན་
འགྲེལ་སྐབས་བུ་ཉ་གཉིས་ཇི་ལྟ་བ་བཞིན་དུ་འགྲེལ་ཞིང་རེད་མདའ་བའི་བཤད་པ་མང་པོ་
བླངས་ནས་བཀོད་ཀྱང་དེ་སློབ་དཔོན་གྱི་རང་ལུགས་སུ་བཞེད་པ་མིན་ཏེ། གསེར་ཕྲེང་ལས།
ཐར་ཆ་རྒྱུད་ལ་སྐྱེས་པའི་གཞན་དོན་ལ་སྤྲོ་བ་ཅན་ལ་ངེས་ཆ་འབྱུང་བས་སོ། །ཞེས་པ་ལྟར།
མཚམས་སྦྱར་རྣམས་ཀྱིས་འགྲེལ་སྐབས་བཞི་བ་ལྔ་བ་གང་དུ་ཡང་སྦྱོར་མཐོང་སྒོམ་གསུམ་
ཐམས་ཅད་མཚན་ཉིད་པར་འགྲེལ་གྱི་བཏགས་པ་བའི་ཟུར་ཙམ་མེད་པའི་ཕྱིར། དོན་དེ་
ལ་དགོངས་ནས་རྣམ་བཤད་ལས། འདིར་བསྟན་པའི་མངོན་རྟོགས་དག་ས་ལ་སྦྱོར་བ་ནི་
འབྲེལ་བ་ཅུང་ཟད་ཀྱང་མེད་དེ། ཚོགས་ལམ་ལས་ས་བརྒྱད་པའི་ཡེ་ཤེས་སྐྱེའོ་ཞེས་འདིར་
མཚམས་སྦྱར་བ་ལ་དགོས་པ་ཅུང་ཟད་ཀྱང་མེད་པའི་ཕྱིར་རོ། །ཞེས་གསུངས་པའི་ཕྱིར་
དང༌། གསེར་ཕྲེང་ལས་མཇུག་བསྡུ་སྐབས། གངས་ཅན་གྱི་མཁས་པ་རྣམས་ཀྱིས་རྩོད་
པ་ནི་ཤིན་ཏུ་ལན་གདབ་དཀའ་བ་དང༌། མངོན་རྟོགས་དྲུག་གི་ལམ་རྣམས་ལ་ནི་མཚན་
ཉིད་པ་ཡིན་མིན་མ་བྱས་ཀྱང་། མཁྱེན་གསུམ་དུ་གསུངས་པ་ཐོས་བསམ་གྱི་ཡུལ་དང་སྦྱོར་
བ་གསུམ་དུ་གསུངས་པ་རྣམས་ཉམས་ལེན་གྱི་སྒོ་ནས་དང༌། དང་པོའི་ལན་རྣམས་ཀྱང་
རིམ་པ་ལྟར་ཐོབ་བྱ་དང་བསྐྱེད་བྱ་དང་སྤང་བྱའི་མཁྱེན་གསུམ་མཚོན་པའི་ཆེད་དང་། ཕྱི་
མའི་ལམ་རྣམས་ནི་དབང་ཐོབ་པའི་དོན་དུ་དང་ཐོབ་པའི་ཚུལ་གྱིས་དང་སླར་ཡང་འདྲིས་
པར་བྱེད་པ་གསུམ་གྱི་ཁྱད་པར་ཡོད་དོ། །ཞེས་པས་སྔར་ལྟར་བོད་ཀྱིས་བཀོད་པ་ཚིག་འགྲིག་
པ་ལྟར་སྣང་ཡང་། མཚམས་སྦྱར་རྣམས་ཀྱི་དོན་ལྟར་བྱས་ན་འཕགས་པ་དང་མཐུན་ཞེས་
རྣམ་བཤད་ལྟར་དོན་གྱིས་གསུངས་སྙམ་མོ། །དེ་ནི་གསེར་གླིང་བའི་དགོངས་པ་ཡིན་ལ་
སྔ་མ་རྣམས་ཀྱིས་ཚིག་གསལ་དང་ཤེར་འབྱུང་གི་བསྡུས་དོན་ལ་བསྟེན་ཏོ། །དེས་རྟོགས་
སྣང་དུ་བཀོད་པའི་ཕྱོགས་སྔ་རྣམས་ཀྱང་ཤེས་སོ། །གསུམ་པ་དེ་ལ་བརྟེན་ནས་མངོན་རྟོགས་
ཁྱད་པར་ཅན་གྱི་སྐྱེ་རིམ་བཤད་པ་ལ། བླ་མེད་བྱང་ཆུབ་ལས་ཕྱིར་མི་ལྡོག་པའི་རྟགས་བཤད་

འགྲེལ་མཆན་སྐབས་བཞི་པ། 129 རྣམ་རྫོགས་སྦྱོར་བ།
པ་དང༌། སྐུ་གསུམ་སྒྲུབ་བྱེད་ཀྱི་ལམ་གསུམ་བཤད་པ་གཉིས།
ཕྱིར་མི་ལྡོག་པའི་རྟགས་མདོར་བསྟན་པ།
དང་པོ་ལ་མདོར་བསྟན། རྒྱས་བཤད། དོན་བསྡུ་བའོ། །དང་པོ་ལ་གསུམ་གྱི་
དང་པོ་མཚམས་སྦྱར་བ་ནི། ཕྱིར་མི་ལྡོག་པའི་རྟགས་དང་ལྡན་པའི་བྱང་ཆུབ་སེམས་
དཔའི་དགེ་འདུན་གྱི་རྒྱུད་ལ་སྔར་ཇི་སྐད་བཤད་པའི་ངེས་པར་འབྱེད་པའི་ཆ་དང་མཐུན་
པ་འབྱུང་བས། དེའི་འོག་ཏུ་ཕྱིར་མི་ལྡོག་པའི་བྱང་ཆུབ་སེམས་དཔའི་དགེ་འདུན་
གྱི་མཚན་ཉིད་འཆད་དོ། །གཉིས་པ་རྩ་བ་ནི། ཉན་ཐོས་ཀྱི་དགེ་འདུན་ནི་ལམ་ལ་ཞུགས་
པ་དང་ལམ་གྱི་འབྲས་བུ་ལ་གནས་པའི་དབྱེ་བས་ཟུང་བཞི་དང་། བྱང་སེམས་ཀྱི་དགེ་འདུན་
རྟགས་ཀྱིས་དབྱེ་བས་གསུམ་སྟེ། ངེས་འབྱེད་ཡན་ལག་ནས་བཟུང་སྟེ། །ཐོག་མར་
བྱས་དང༌། བཟོད་ཤེས་ཀྱི་བསྡུས་པའི་མཐོང་ལམ་དང་མཐོང་ཟིན་གོམས་པའི་ལམ་དག་
ལ༑ ༑བྱང་ཆུབ་སེམས་དཔའ་གང་དག་གནས།།པ། དེ་དག་ཐེག་ཆེན་འདིར་ཕྱིར་
མི་ལྡོག་པའི་ཚོགས། །ཡིན་ནོ། །མདོ་ནི། དེ་སྐད་ཅེས་བཀའ་སྩལ་བ་དང༌། ནས།
བྱང་ཆེན་ཕྱིར་མི་ལྡོག་པར་རིག་པར་བྱའོ་ཞེས་བྱ་བ་ནི་ཕྱིར་མི་ལྡོག་པ་སྤྱིར་བསྟན་པ་ཡིན་
ནོ༑ ༑ཞེས་ལེ་བརྒྱད་མར་གསུངས་ལ་ཉི་སྣང་སོགས་ན་མ་སྦྱར་རོ། །གསུམ་པ་འགྲེལ་
བ་ནི། ཞེས་བྱ་བ་གསུངས་ཏེ། བདུད་བཞིའམ་སྲིད་ཞིའི་དགྲ་ལས་རྒྱལ་བའི་བྱང་སེམས་
དཔའ་བོ་གང་དག་ངེས་པར་འབྱེད་པའི་ཆ་དང་མཐུན་པ་བཞི་དང་། མཐོང་པའི་
ལམ་དང་སྒོམ་པའི་ལམ་འཆད་པར་འགྱུར་བ་ལ། ༼ཁ༽འོག་ནས་འཆད་པའི་དེ་དང་
དེ་རྟོགས་པ་སྟེ་ཐོབ་པའི་ཚུལ་གྱིས་གནས་པའི་བྱང་སེམས་ཡིན་པའི་ཕྱིར། ༼ཀ༽གནས་
པ་དེ་དག་ནི་ཆོས་ཅན། བྱང་ཆུབ་སེམས་དཔའ་སློབ་པ་ཕྱིར་མི་ལྡོག་པའི་དགེ་འདུན་
ཡིན་ནོའམ་ཡིན་ཏེ། ༼ག༽བརྒྱད་སྟོང་བར་འདི་ལ་མདོ་ཟུར་བ་མེད་དོ། །འདིར་ཕྱིར་

འགྲེལ་མཆན་སྐབས་བཞི་པ། 130 རྣམ་རྫོགས་སྦྱོར་བ།
མི་ལྡོག་པ་ནི་རྫོགས་པའི་བྱང་ཆུབ་གཞན་གྱིས་བར་མ་ཆོད་པར་འཐོབ་པའི་དོན་ཡིན་ལ། དེ་
ལ་རྟོགས་སྣང་ལྟར་རིགས་སྟོབས་ཀྱིས་ཕྱིར་མི་ལྡོག་པ། རྟོགས་པའི་སྟོབས་ཀྱིས་ཕྱིར་མི་
ལྡོག་པ་གཉིས་ལས་དང་པོ་ནི་མདོ་སྡེ་རྒྱན་ལས། སྦྱོར་བའི་སྔོན་དུ་སྙིང་རྗེ་དང༌། །ཞེས་
སོགས་ལྟར། སྦྱོར་བའི་སྔོན་སྙིང་རྗེ་དང་བཟོད་པ་རྒྱ་ཆེན་པོ་དང་ཐེག་ཆེན་ལ་མོས་པ་དང་
སྦྱིན་སོགས་དགེ་བ་ཁྱད་པར་ཅན་སྤྱོད་པའི་རིགས་ཁྱད་པར་བ་དང་ལྡན་པའི་ཚོགས་ལམ་
པ་སོགས་ཕྱིར་མི་ལྡོག་པ་ཡིན་ཀྱང་། རང་གི་རྟོགས་པ་དང་མཐུན་པའི་ཐ་སྙད་གཟུང་སླ་
བ་མེད་པས་རྟོགས་པའི་སྟོབས་ཀྱིས་སྐབས་འདིར་ཕྱིར་མི་ལྡོག་པར་མ་བཞག་གོ །རྒྱན་སྣང་
ལས། ཐེག་ཆེན་སྦྱོར་ལམ་ནས་ཐབས་ཀྱི་ཁྱད་པར་གྱིས་ཕྱིར་མི་ལྡོག་པར་ངེས་པར་གསུང་
བ་དང༌། བསྡུ་ཆེན་ཏེ་གཏན་ལ་དབབ་པ་བསྡུ་བར་ས་ཐོབ་ལ་ཕྱིར་མི་ལྡོག་པས་ཁྱབ་པར་
གསུངས་པས། ཐེག་ཆེན་སྤྱོར་ལམ་ཡན་གྱི་བྱང་སེམས་ལ་འདིར་བསྟན་སློབ་པ་ཕྱིར་མི་
ལྡོག་པའི་དགེ་འདུན་དགོས་ཀྱང༌། འདིར་བསྟན་རྟགས་ཐོབ་པའི་དེ་ནི་དབང་རྣོན་སྦྱོར་ལམ་
དང༌། འབྲིང་མཐོང་ལམ་དང༌། དབང་པོ་ཇི་ལྟར་རྟུལ་ཡང་ས་བརྒྱད་པ་ཐོབ་པར་བཞག་
གོ ༑ཕྱིར་མི་ལྡོག་པའི་དོན་ནི། བསམ་པའི་སྒོ་ནས་རང་ཁོ་ནའི་དོན་དུ་ཐར་བ་དོན་དུ་གཉེར་
བའི་བློ་སྐྱེ་བའི་སྐབས་བཅོམ་པ་དང་། སྦྱོར་བའི་སྒོ་ནས་ཐབས་ཀྱི་རྟོགས་པ་བརྟན་པས་སྲིད་
མཐར་ལྟུང་བའི་སྐབས་བཅོམ་པའོ། །རྟགས་ཀྱི་གཙོ་བོ་ནི། བདེན་ཞེན་མངོན་གྱུར་བ་
ལྡོག་པའི་ཤེས་རབ་དང༌། འགྲོ་དོན་ཁུར་དུ་ཁྱེར་བའི་སྙིང་རྗེ་སྟེ་ཐབས་ཤེས་ཀྱི་རྒྱུན་ཤིན་
ཏུ་བརྟན་པ་གཉིས་རྟགས་ཀྱི་གཙོ་བོ་ཡིན་ལ་དེའི་ཆར་དབྱེ་བས་ཉི་ཤུ་བཅུ་དྲུག་བརྒྱད་གསུངས་
སོ༑ ༑རྟགས་ལས་ཕྱིར་མི་ལྡོག་པར་དཔོག་ཚུལ་ནི། ཁ་ཅིག་གིས། མཉམ་བཞག་གི་རྟོགས་
པ་ལས་རྗེས་ཐོབ་ཀྱི་ཐ་སྙད་འབྱུང་རུང་རང་བཞིན་དང་། རྗེས་ཐོབ་ཀྱི་རྟོགས་པ་ལས་མཉམ་
བཞག་གི་རྟོགས་པ་དཔོག་པ་འབྲས་རྟགས་གཉིས་བྱས་པ་རྫོགས་བྱང་ལས་ཕྱིར་མི་ལྡོག་པར་
སྒྲུབ་པ་མིན་པས་མི་འཐད་ལ། གསེར་ཕྲེང་ལས། འདི་དག་ལ་ཚུལ་གསུམ་ཚད་མས་ངེས་

འགྲེལ་མཆན་སྐབས་བཞི་པ། 131 རྣམ་རྫོགས་སྦྱོར་བ།
པའི་རྟགས་ཀྱི་རྣམ་བཞག་ནི་བྱར་མི་རུང་སྟེ། ནས། རྟགས་ཡང་དག་གི་རྣམ་བཞག་བྱར་
མེད་པ་མ་རྟོགས་པར་དངོས་པོ་སྟོབས་ཤུགས་ཀྱི་རྟགས་བཞིན་དུ་རྣམ་བཞག་བྱེད་པ་ནི་རིགས་
པའི་དབང་ཕྱུག་གི་བཞེད་པ་མ་གོ་བར་གསལ་བར་བྱེད་པའོ། །ཞེས་པར་བརྟེན་ནནས་ཕལ་
ཆེར་གྱིས་གསེར་ཕྲེང་ལྟར་ན། ཚུལ་གསུམ་ཚང་བའི་རྟགས་ཡང་དག་གི་ཕྱིར་མི་ལྡོག་པར་
དཔོག་པ་མེད་པར་བྱས་ནས། དེ་རྣམ་བཤད་རྟོགས་སྣང་གཉིས་དང་མི་མཐུན་པར་བྱས་
པ་མི་འཐད་དེ། དེ་ནི་དུ་ལྡན་ལ་ལ་མེ་ཡོད་སྒྲུབ་པ་ལྟར་ལུང་རྣམ་དག་ལ་མ་བརྟེན་པར་
དངོས་སྟོབས་ཀྱི་རིགས་པ་ཙམ་གྱིས་སྒྲུབ་མི་ནུས་པའི་དོན་ཡིན་ཏེ། དེ་ཉིད་ལས། དེས་
ན་རྟགས་དེ་དང་དེ་རྗེས་ཐོབ་ཏུ་ལྡན་པར་མཐོང་བ་ལས་བར་མ་ཆད་དུ་བླ་མེད་བྱང་ཆུབ་
འབྱུང་ངེས་པར་དཔོག་པ་སྟེ་མྱུ་གུའི་རྒྱུ་ཚོགས་གྲངས་ཚང་མཐོང་བ་ན་དེ་ལས་མྱུ་གུ་འབྱུང་
རུང་དུ་ངེས་པ་ལྟར། ཞེས་རྒྱན་སྣང་ལྟར་རྒྱུ་ཚོགས་པ་དེ་ལས་འབྲས་བུ་འབྱུང་རུང་དུ་སྒྲུབ་
པའི་རང་བཞིན་གྱི་རྟགས་སུ་གསུངས་ཏེ། ཕྱིར་མི་ལྡོག་པའི་གང་ཟག་གིས་ཀྱང་རང་རྒྱུད་
ལ་སྔར་བཤད་པའི་རྟགས་ཀྱི་གཙོ་བོ་དེའམ་དེ་དང་འབྲེལ་བའི་རྟགས་གཞན་ལྡན་པར་མཐོང་
བ་ན། ད་ནི་བདག་གིས་བླ་མེད་བྱང་ཆུབ་ཐེག་པ་གཞན་གྱིས་བར་མ་ཆད་དུ་ཐོབ་པར་ངེས་
སོ་སྙམ་པའི་བློ་སྐྱེ་བ་དང་། ཞེས་པས་རང་བཞིན་དང་ཡིད་ཀྱི་རྟགས་སོགས་ཀྱིས་དཔོག་
པ་དང་། གང་ཟག་གཞན་གྱིས་ཀྱང་མདོ་ནས་བཤད་པའི་ལུས་ངག་གི་ཀུན་སྤྱོད་རྣམས་དང་
ལྡན་ཞིང་དེ་ཡང་རིང་དུ་འདྲིས་ཀྱང་སྤྱོད་ལམ་བརྟགས་ཐུབ་པར་མཐོང་བ་ན་དེ་ལས་ཕ་རོལ་
བོ་དེ་ཕྱིར་མི་ལྡོག་པར་ལུང་ལ་བརྟེན་ནས་དཔོག་པ་ཙམ་དེ་ལ་དེའི་ངོར་རྟགས་སུ་བཤད། ཅེས་
པས་གང་ཟག་གཞན་ལུས་ངག་གི་རྟགས་ཀྱི་དཔག་ཚུལ་དང་སྦྱོར་བ་དེའི་རྟགས་ཆོས་དོན་
གསུམ་ལུང་འབའ་ཞིག་གིས་འགྲུབ་པ་དགོས་ཀྱི་དངོས་སྟོབས་ཀྱི་རིགས་པ་ཙམ་གྱིས་མི་འགྲུབ་
ཅེས་གསུངས་པའི་ཕྱིར། དེ་ཉིད་ལས། དེས་ན་འདི་དག་གི་སྦྱོར་བའི་དོན་གསུམ་ལུང་འབའ་
ཞིག་ལས་འགྲུབ་ཅིང༌། ཞེས་གསུངས་པའི་ཕྱིར། སྦྱོར་བའི་དོན་གསུམ་ཡོད་ན་སྦྱོར་བ་

འགྲེལ་མཆན་སྐབས་བཞི་པ། 132 རྣམ་རྫོགས་སྦྱོར་བ།
ཡོད་དགོས་པའི་ཕྱིར། དེ་ནི་རྣམ་བཤད་ལས། སྟོང་ཉིད་ལ་སོགས་པའི་ཐེག་པ་ཆེན་པོའི་
ལམ་གྱི་རིགས་ཚང་བ་སྟོན་པའི་ངག་གི་ཐ་སྙད་ཁྱད་པར་ཅན་དང་ལྡན་པའི་རྟགས་ལས་ཤེས་
རབ་ཁྱད་པར་ཅན་ཡོད་པར་དཔོག་ལ། སེམས་ཅན་གྱི་སྡུག་བསྔལ་ལ་ཤས་མི་བཟོད་པའི་
ལུས་ཀྱི་བ་སྤུ་ལྡང་བ་དང་མིག་ནས་མཆི་མ་འབྱུང་བ་ལ་སོགས་པའི་ལུས་ཀྱི་ཐ་སྙད་ཁྱད་
པར་ཅན་དང་ལྡན་པ་ལས་དེ་ལྡན་གྱི་གང་ཟག་ལ་ཐེག་པ་ཆེན་པོའི་ཐབས་ཁྱད་པར་ཅན་དང་
ལྡན་པར་དཔོག་གོ །ཐབས་ཤེས་ཁྱད་པར་ཅན་དེ་དག་དང་ལྡན་པའི་རྟགས་ལས་སྔར་བཤད་
པའི་བསམ་པ་མངོན་གྱུར་སྐྱེ་བའི་གོ་སྐབས་བཅོམ་པའི་སྒོ་ནས་རྒྱུ་ནུས་པ་མཐུ་ཅན་གྱིས་རྫོགས་
པའི་བྱང་ཆུབ་འབྱུང་རུང་དཔོག་པ་ཡིན་ནོ། །ཞེས་དང༌། རྟོགས་སྣང་ལས། རྟགས་ཀྱིས་
སྒྲུབ་ཚུལ་ནི་བྱང་སེམས་སྦྱོར་ལམ་པ་དབང་རྣོན་ཡིན་པ་ལ་ཕྱིར་རྒོལ་གྱིས་སྦྱོར་ལམ་པ་དབང་
རྣོན་ཡིན་པར་མ་ངེས་ཤིང་བྱང་སེམས་ཙམ་ཡིན་པར་ངེས་པའམ་སྦྱོར་ལམ་པ་དངང་རྣོན་
ཡིན་པར་ངེས་ཀྱང་དེ་ཉིད་ལ་རྫོགས་བྱང་ལས་ཕྱིར་མི་ལྡོག་པས་ཁྱད་པར་མ་ངེས་པར་འདི་
རྫོགས་བྱང་ལས་ཕྱིར་ལྡོག་མི་ལྡོག་སྙམ་པ་ཐེ་ཚོམ་ཟ་བའི་ངོར་སྔ་རྒོལ་བྱང་སེམས་དེ་ཉིད་
དམ་གང་ཟག་གཞན་གྱིས་བྱང་སེམས་དེ་ཆོས་ཅན། བླ་མེད་རྫོགས་བྱང་ལས་ཕྱིར་མི་ལྡོག་
སྟེ༑ རང་དོན་ཡིད་བྱེད་སྐྱེ་བའི་གོ་སྐབས་མེད་པའི་ཐབས་ཤེས་ཁྱད་པར་ཅན་དང་། འཛིན་
པ་ཆོས་ཀྱི་བདག་འཛིན་ལ་གནོད་བྱེད་སྟོབས་ལྡན་དུ་གྱུར་བའི་སྒོམ་བྱུང་གི་ཤེས་རབ་ཁྱད་
པར་ཅན་དང་ལྡན་པའི་བྱང་སེམས་ཡིན་པའི་ཕྱིར་ཞེས་འགོད་པར་བྱེད་ལ། དེའི་ཕྱོགས་
ཆོས་རྗེས་ཐོབ་ཀྱི་ལུས་ངག་གི་རྟགས་ལས་སྒྲུབ་དགོས། ཁྱབ་པ་ནི་དེ་ལྟ་བུའི་ཐབས་ཤེས་
ཁྱད་པར་ཅན་གྱིས་རྫོགས་བྱང་བསྐྱེད་པ་ལ་འགལ་རྐྱེན་གྱིས་གེགས་བྱེད་མི་ནུས་ཤིང་གེགས་
མ་བྱས་པར་རྫོགས་བྱང་བསྐྱེད་པར་ངེས་པའི་ཕྱིར་ཞེས་པའི་རྟགས་ཀྱི་སྒྲུབ་ལ་ཞེས་པ་གསུམ་
ག་རྒྱན་སྣང་ལས། རྒྱུ་ཚོགས་པ་ལས་འབྲས་སྐྱེ་བར། །རྗེས་སུ་དཔོག་པ་གང་ཡིན་པ། །དོན་
གཞན་ཉིད་ལ་མི་ལྟོས་ཕྱིར། །དེ་ནི་རང་བཞིན་ཡིན་པར་བརྗོད། །ཅེས་བྱ་བའི་ཚུལ་རུང་

རྣམ་རྫོགས་སྦྱོར་བ།འགྲེལ་མཆན་སྐབས་བཞི་པ། 133
བ་ཉིད་ཀྱི་རྗེས་སུ་དཔོག་པས་ངེས་པར་གཟུང་བར་བྱའོ་ཞེས་པའི་དགོངས་པ་ཡིན་པས་མི་
མཐུན་པ་མིན་ནོ། །བམ་པོ་བཞི་བ་ནི་འཆད་པར་འགྱུར་རོ། །གཉིས་པ་རྒྱས་བཤད་ལ།
སྦྱོར་ལམ་དང༌། མཐོང་ལམ་དང་། སྒོམ་ལམ་ཕྱིར་མི་ལྡོག་པའི་རྟགས་གསུམ།
སྦྱོར་ལམ་ཕྱིར་མི་ལྡོག་པའི་རྟགས།
དང་པོ་ལ་མདོར་བསྟན་རྒྱས་བཤད་གཉིས། དང་པོ་ལ་གསུམ་གྱི་དང་པོ་མཚམས་
སྦྱར་བ་ནི། འདི་སྤྱིའི་མཚམས་སྦྱར་ཡིན་ནོ། །དགེ་འདུན་གསུམ་པོ་དེ་རྣམས་ཀྱི་ཕྱིར་
མི་ལྡོག་པའི་མཚན་ཉིད་འདྲེས་པ་གང་ཡིན་ཞེ་ན། སྦྱོར་ལམ་གྱི་མཚམས་སྦྱར་བྱེ་བྲག་
གི་ལན་གསུམ་གྱི་ནང་ནས་རེ་ཞིག་སྟེ་ཐོག་མར་བར་སྐབས་ཀྱི་ཚིགས་སུ་བཅད་པ་གཅིག་
གིས་ངེས་པར་འབྱེད་པའི་ཆ་དང་མཐུན་པ་ལ་གནས་པ་རྣམས་ཀྱི་མཚན་ཉིད་འཆད་
དོ༑ ༑གཉིས་པ་རྩ་བ་ནི། གཟུགས་ལ་སོགས་པ་ལས་བདེན་ཞེན་མངོན་གྱུར་བ་རྡོག་
པ་སོགས་རྟགས། རྣམ་པ་ཉི་ཤུར་མདོ་ལས་བརྗོད་པ་ཡིས། །ངེས་འབྱེད་ཡན་ལག་
ལ་གནས་པའི། །བྱང་སེམས་དབང་རྣོན་རྫོགས་བྱང་ལས་ཕྱིར་མི་ལྡོག་པའི་རྟགས་ཀྱི་
མཚན་ཉིད་འདི། །ཡིན་པར་ཤེས་པར་བྱའོ། །གསུམ་པ་འགྲེལ་བ་ནི། ཞེས་བྱ་བ་གསུངས་
ཏེ༑ གཟུགས་ལ་སོགས་པ་རྣམ་མཁྱེན་པར་ལས་བདེན་ཞེན་ལྡོག་པ་དང་། སྐྱབས་གནས་
ལ་ཐེ་ཚོམ་མེད་པ་ལ་སོགས་པའི་རྣམ་པའམ་རྟགས་གྲངས་རྣམ་པ་ཉི་ཤུས་ངེས་པར་
འབྱེད་པའི་ཆ་དང་མཐུན་པ་ལ་གནས་པ་དབང་རྣོན་རྣམས་ཀྱི་ཕྱིར་མི་ལྡོག་པའི་མཚན་
ཉིད་ཡིན་པར་ཤེས་པར་བྱ་བ་ཡིན་ནོ། །འདི་ལ་རྒྱས་འབྲིང་གང་ནའང་མདོ་ཟུར་བ་མེད་དོ།།
གཉིས་པ་རྒྱས་བཤད་ལ་གསུམ་གྱི་དང་པོ་མཚམས་སྦྱར་བ་ནི། ཐུན་མོང་གི་རྟགས་
དྲི་བར་མ་ཟད་ཡང་སྦྱོར་ལམ་གྱི་ལྡོག་པ་ལ་སོགས་པའི་མཚན་ཉིད་དེ་དག་གང་ཡིན་
ཞེ་ན། དེའི་ལན་དུ། རྟགས་དེ་དག་བསྟན་པའི་ཕྱིར་བར་སྐབས་ཀྱི་ཚིགས་སུ་བཅད་

འགྲེལ་མཆན་སྐབས་བཞི་པ། 134 རྣམ་རྫོགས་སྦྱོར་བ།
པ་དྲུག་པོ་གསུངས་སོ། །གཉིས་པ་རྩ་བ་ནི། དེ་དག་གང་ཞེ་ན། གཟུགས་ལ་སོགས་
ལས་བདེན་ཞེན་མངོན་གྱུར་བ་ལྡོག་པ་དང༌། །མདོ་ནི། གསོལ་བ། ནས། ངོ་བོ་ཉིད་
མེད་དོ། །ཞེས་པའོ། །ཉི་སྣང་ལས། དེ་ལ་རྣམ་པ་ནི་གཉེན་པོའི་ཕྱོགས་ཀྱིས་བསྡུས་པའོ།།
རྟགས་ནི་རང་ལ་བརྟེན་པའི་མཚན་མས་བསྡུས་པའོ། །མཚན་མ་ནི་དེ་ཡོངས་སུ་ལོངས་
སྤྱོད་པའི་རྐྱེན་དུ་གཏོགས་པ་ཡིན་ནོ། །ཞེས་པའི་རྣམ་པ་ནི་གཉེན་པོ་ཤེས་རབ་ཁྱད་པར་
ཅན་དང་། རྟགས་ནི་ལུས་ངག་གི་མཚན་མ་དང༌། མཚན་མ་ནི་གཉེན་པོ་དེ་རྫོགས་པར་
སྤྱོད་པའི་རྐྱེན་སེམས་བསྐྱེད་སོགས་ཐབས་ཁྱད་པར་ཅན་ལ་བྱེད་དམ་གསལ་བར་བཀྲལ་བ་
མ་མཐོང་བས་དཔྱད། རྒྱན་སྣང་དུ་ལུས་ངག་ཡིད་གསུམ་ལ་སྦྱར་བ་དང་གསུམ་གསུངས་
པས་བར་བ་གྲགས་ཆེ་ལ་གསུམ་པ་ལྟར་ན་འགལ་བའང་མིན་ནོ། །སྐྱབས་གནས་ལ་ཐེ་ཚོམ་
མངོན་གྱུར་བ་ཟད་པ་དང་། མདོ་ནི། རབ་འབྱོར། ནས། རིག་པར་བྱའོ། ཞེས་པའོ།།
མི་དལ་བ་བརྒྱད་དུ་སྐྱེ་བ་ཟད་པ་དང༌། །མདོ་ནི། རབ་འབྱོར། ནས། རིག་པར་བྱའོ།
ཞེས་པའོ། །བདག་ཉིད་དགེ་བ་བཅུ་ལ་གནས་ཤིང༌། །གདུལ་བྱ་གཞན་དག་དེ་ལ་
འགོད་པ་དང་། །མདོ་ནི། རབ་འབྱོར། ནས། རིག་པར་བྱའོ། ཞེས་པའོ། །སེམས་
ཅན་གཞན་གྱི་རྟེན་ཅན་ལ་དམིགས་ཏེ་སྦྱིན་སོགས་བསྒོམ་པ་དང་། །མདོ་ནི། རབ་
འབྱོར། ནས། རིག་པར་བྱའོ། ཞེས་པའོ། །ཟབ་མོའི་དོན་གང་ལའང་སོམ་ཉི་མེད།།
པ་དང་། མདོ་ནི། རབ་འབྱོར། ནས། རིག་པར་བྱའོ། ཞེས་པའོ། །བྱམས་པས་ཟིན
པའི་ལུས་དང་སོགས་པས་ངག་དང་ཡིད་ཀྱི་ལས་དང་ལྡན་པ་དང་། མདོ་ནི། རབ་འབྱོར།
ནས། རིག་པར་བྱའོ། ཞེས་པའོ། །སྒྲིབ་པ་ནི། །རྣམ་པ་ལྔ་དང་རྒྱུན་དུ་མི་འགྲོགས་
པ་དང་། །མདོ་ནི། རབ་འབྱོར། ནས། རིག་པར་བྱའོ། ཞེས་པའོ། །མ་རིག་པ་དང་ལྟ་
བའི་བག་ལ་ཉལ་ཀུན་ཉམས་སྨད་པའི་སྒོ་ནས་འཇོམས་པ་དང༌། །མདོ་ནི། རབ་འབྱོར།
ནས། རིག་པར་བྱའོ། ཞེས་པའོ། །སྤྱོད་ལམ་ཀུན་ལ་དྲན་པ་དང་ནི་ཤེས་བཞིན་དང༌།།

འགྲེལ་མཆན་སྐབས་བཞི་པ། 135 རྣམ་རྫོགས་སྦྱོར་བ།
ལྡན་པ་དང་། མདོ་ནི། རབ་འབྱོར། ནས། རིག་པར་བྱའོ། ཞེས་པའོ། །གོས་ལ་
སོགས་པས་ལོངས་སྤྱོད་ཀྱི་སྤྱོད་པ་གཙང་བ་དང༌། །མདོ་ནི། རབ་འབྱོར། ནས། རིག་
པར་བྱའོ། ཞེས་པའོ། །དྲོད་ཀྱི་རྟགས་སོ། །ལུས་ལ་སྲིན་བུའི་རིགས་བརྒྱད་ཁྲི་རྣམས་
མི་འབྱུང༌། །བ་དང། མདོ་ནི། རབ་འབྱོར། ནས། རིག་པར་བྱའོ། །རིག་པར་བྱའོ།
ཞེས་པའོ། །རང་དོན་དུ་གྱ་གྱུ་མེད་པའི་སེམས་དང་ལྡན་པ་དང་། མདོ་ནི། དེ་སྐད་
ཅེས་བཀའ། ནས། རིག་པར་བྱའོ། ཞེས་པའོ། །སྦྱངས་པའི་ཡོན་ཏན་བཅུ་གཉིས་ནི།
ལེན་ཅིང་སྤྱོད་པ་དང་། མདོ་ནི། རབ་འབྱོར། ནས། རིག་པར་བྱའོ། ཞེས་པའོ།།
སེར་སྣ་མེད་པ་སོགས་ནས་ཤེས་འཆལ་མེད་པའི་བར་ལྡན་པ་དང༌། །མདོ་ནི། རབ
འབྱོར། ནས། རིག་པར་བྱའོ། །ཞེས་པའོ། །ཆོས་ཉིད་དང་མི་འགལ་བ་ཡུམ་དང་ལྡན་
པར་འགྲོ་བ་ཉིད་དང༌། །མདོ་ནི། །རབ་འབྱོར། ནས། རིག་པར་བྱའོ། །ཞེས་པའོ།།
སེམས་ཅན་གཞན་གྱི་དོན་དུ་དམྱལ་བའི་སྡུག་བསྔལ་ཡང་ཚོལ་ཞིང་འདོད་པ་དང་། །མདོ་
ནི༑ རབ་འབྱོར། ནས། རིག་པར་བྱའོ། །ཞེས་པའོ། །རྩེ་མོའི་རྟགས་སོ། །གཞན་བདུད་
སོགས་ཀྱིས་དམན་ལན་དུ་བཀྲི་བར་མི་བཏུབ་པ་དང༌། །མདོ་ནི། རབ་འབྱོར། ནས།
རིག་པར་བྱའོ། །ཞེས་པའོ། །ལམ་གཞན་ཉེ་བར་སྟོན་པའི་བདུད་ལ། །བདུད་ཅེས་
བྱ་བར་རྟོགས་པ་དང་། །མདོ་ནི། རབ་འབྱོར། ནས། རིག་པར་བྱའོ། །ཞེས་པའོ།།
བཟོད་པའི་རྟགས་སོ། །ཀུན་སྤྱོད་ཐམས་ཅད་ལ་སངས་རྒྱས་དགྱེས་པའི་སྤྱོད་པ་ཐོབ་པ་
སྟེ༑ ༑མདོ་ནི། རབ་འབྱོར། ནས། རིག་པར་བྱའོ། །ཞེས་པའོ། །ཆོས་མཆོག་གི་
རྟགས་གཅིག་སྟེ་ཉི་ཤུའོ། །༼ཁ༽སྔར་བཤད་པའི་རྟགས་ནི་ཉི་ཤུ་དེ་དག་གི་སྒོ་ནས། །ཤེས་
པའི་ཕྱིར། ༼ཀ༽ཐེག་ཆེན་གྱི་སྦྱོར་ལམ་དྲོད་དང་རྩེ་མོ་དང་བཟོད་པ་དང་བཅས་པ་དང་།
ཆོས་མཆོག་རྣམས་ལ་གནས་པ་བྱང་སེམས་དབང་རྣོན་རྣམས་ནི།།ཆོས་ཅན། རྫོགས་
པའི་བྱང་ཆུབ་ལས་ཕྱིར་མི་ལྡོག་པ་ཡིན་ཏེ། ༼ག༽གསུམ་པ་འགྲེལ་བ་ནི། ཅེས་བྱ་

འགྲེལ་མཆན་སྐབས་བཞི་པ། 136 རྣམ་རྫོགས་སྦྱོར་བ།
བ་གསུངས་ཏེ། སྦྱོར་ལམ་དྲོད་ལ་གནས་པའི་བྱང་སེམས་དབང་རྣོན་ཆོས་ཅན། བླ་མེད་
བྱང་ཆུབ་ཐེག་པ་གཞན་གྱིས་བར་མ་ཆད་པར་འབྱུང་བ་ལས་ཕྱིར་མི་ལྡོག་པ་ཡིན་ཏེ། གཟུགས་
ནས་རྣམ་མཁྱེན་བར་གྱི་ཆོས་ཐམས་ཅད་ལ་བདེན་ཞེན་མངོན་གྱུར་ལྡོག་པའི་རྟགས་ཁྱད་
པར་ཅན་དང་ལྡན་པའི་ཕྱིར། རྟགས་གྲུབ་སྟེ། ཆོས་ཐམས་ཅད་བདེན་པའི་ངོ་བོ་ཉིད་མེད་
པར་རྟོགས་པའི་ཤེས་རབ་ཀྱི་རྟོགས་པ་བརྟན་པོ་ཐོབ་པའི་ཕྱིར། ཞེས་འོག་མ་ཐམས་ཅད་
ལ་རྟགས་དང་རྟགས་སྒྲུབ་འདི་ལྟར་སྦྱར་རོ། །དོན་དམ་པར་ངོ་བོ་ཉིད་མེད་པ་ཉིད་ཀྱིས་
ཕྱིར། གཟུགས་ལ་སོགས་པའི་ཆོས་ཐམས་ཅད་ལས་བདེན་ཞེན་མངོན་གྱུར་བ་ལྡོག་
པ་དང་། འདི་དང་མཐོང་ལམ་གྱི་རྟགས་དང་པོའི་ཁྱད་པར་གསེར་ཕྲེང་ལས། བདེན་
ཞེན་མངོན་གྱུར་བ་དང་ཕྲ་བ་ལས་ལྡོག་པའོ། །ཞེས་གསུངས་པས་མཐོང་སྤང་བདེན་ཞེན་
མངོན་གྱུར་དང་ཕྲ་བ་ས་བོན་ལྡོག་པའི་དོན་ཡིན་ནམ་དཔྱད། འགྲེལ་བའི་ཟིན་བྲིས་ལས།
སྔ་མ་ཡུལ་ལ་བདེན་ཞེན་དང་ཕྱི་མ་ཡུལ་ཅན་ལ་བདེན་ཞེན་ལྡོག་པར་སྦྱར་བ་འདུ་ཤེས་ལྡོག་
པ་དང་ཞེས་པར་འགྲིག་གོ །རྣམ་བཤད་ལས། ཅི་རིགས་ལྡོག་པའི་ཞེས་པ་མཐོང་སྤང་
ཡིན་ནམ་དཔྱད། མདོ་ནི། བརྒྱད་སྟོང་བར། དེ་ནས་བཅོམ་ལྡན་འདས་ནས། གཟུང་
བར་བྱའོ། །ཞེས་པའོ། །ཐེག་ཆེན་གྱི་མཆོག་གསུམ་ལ་ཤེས་ནས་དད་པ་ཐོབ་པས། སྐྱབས་
གནས་ཡང་དག་ཡིན་མིན་ཐེ་ཚོམ་མངོན་གྱུར་བ་ཟད་པ་དང༌། ཤེས་ནས་དད་པ། མཛོད་
ལས། འཕགས་པ་ཁོ་ནར་བཞག་པ་ཆོས་དཀོན་མཆོག་མྱང་འདས་དང་གཞན་གཉིས་ལམ་
བདེན་ཁོ་ནར་བཞག་པས་ཡིན་ལ། འདིར་སྦྱོར་ལམ་ནས་བཞག་པ། རྣམ་བཤད་ལས། སྟོང་
ཉིད་ལ་དམིགས་པའི་སྒོམ་བྱུང་གི་སྟོབས་ཀྱིས། ཞེས་པ་ལྟར་དེའི་སྟོབས་ཀྱིས་ཡིན་པས་ཐུན་
མོང་མ་ཡིན་པའོ། །མདོ་ནི། རབ་འབྱོར། ནས། གཟུང་བར་བྱའོ། །ཞེས་པའོ། ་སྙིང་
རྗེའི་དབང་གིས་ཇི་ལྟར་འདོད་པར་སྐྱེ་བའི་སྨོན་ལམ་གྲུབ་པས། རྒྱུ་འབྲས་ལ་སྐུར་བ་འདེབས་
པའི་ལོག་པར་ལྟ་བ་ཅན་དང་། ལས་དབང་གིས་དམྱལ་བ་དང་། ཡི་དྭགས་དང་།

འགྲེལ་མཆན་སྐབས་བཞི་པ། 137 རྣམ་རྫོགས་སྦྱོར་བ།
དུད་འགྲོར་སྐྱེ་བ་དང༌། སངས་རྒྱས་དང་སངས་རྒྱས་ཀྱི་ཉན་ཐོས་ཀྱི་བཀའ་མི་ཐོས་
པ་དང་། འཁོར་རྣམ་བཞི་མི་རྒྱུ་ཞིང་བསྟན་པ་མེད་པའི་ཡུལ་མཐའ་འཁོབ་ཏུ་སྐྱེ་བ་དང་།
ཡིད་དབང་དང་ལྕེ་དབང་ལ་སྐྱོན་ཞུགས་པའི་དབང་པོ་མ་ཚང་བ། གླེན་པ་དང༌། ལྐུགས་
པའི་དངོས་པོ་དང་། འདུ་ཤེས་མེད་པ་བ་དང་གཟུགས་མེད་སོ་སྐྱེ་དང་འདོད་ཡོན་ལ་གཡེང་
བའི་འདོད་ལྷ་སྟེ་ལྷ་ཚེ་རིང་བོར་སྐྱེ་བ་ཞེས་བྱ་བ་མི་ཁོམ་པ་བརྒྱད་དུ་སྐྱེ་བ་ཟད་པ་དང་།
མདོ་ནི། རབ་འབྱོར། ནས། མི་འཛིན་ཏོ། །ཞེས་པའོ། །གཞན་དོན་ལ་དམིགས་པའི་
སྙིང་རྗེས་ཡིད་གདུང་བས། བདག་དགེ་བཅུ་ལ་གནས་པ་དང་གཞན་དགེ་བའི་ཆོས་ལ་
སྦྱོར་བ་དང་། མདོ་ནི། རབ་འབྱོར། ནས། གཟུང་བར་བྱའོ། །ཞེས་པའོ། བདག་གི་
བདེ་བདང་གཞན་གྱི་སྡུག་བསྔལ་དུ་སྙིང་ཐག་པ་ནས་བརྗེ་བ་ཉིད་ཀྱིས་སེམས་ཅན་གཞན་
གྱི་ཡུལ་ཏེ་རྒྱུད་ལ་འབྲས་བུ་སྨིན་པར་གྱུར་ཅིག་བར་ཡོངས་སུ་བསྔོས་པའི་སྦྱིན་པ་ལ་
སོགས་པ་དང་། ལྡན་པ་དང༌། མདོ་ནི། རབ་འབྱོར་ནས། གཟུང་བར་བྱའོ། །ཞེས་
པའོ། ཆོས་ཀྱི་གནས་ལུགས་སྒོམ་བྱུང་གི་ཤེས་རབ་ཀྱིས་ཡང་དག་པར་རྟོགས་པས། ཟབ་
མོའི་དོན་ལ་སོམ་ཉི་མ་བྱེད་པ་དང་། མདོ་ནི། རབ་འབྱོར། ནས། མི་འགྱུར་རོ།།
ཞེས་པའོ། །སྒོ་གསུམ་གྱི་སྤྱོད་པ་གཞན་ལ་ཕན་པ་ཉིད་ཀྱི་ཆེད་དུ་ཞུགས་པས། བྱམས་
པས་ཀུན་ནས་བསླང་བའི་ལུས་དང་ངག་དང་ཡིད་ཀྱི་ལས་དང་།ལྡན་པ་དང་། མདོ་ནི།
དེ་ཕན་པའི། ནས། ཚིག་འཇམ་པར་འགྱུར་རོ། །ཞེས་པའོ། །བསླབ་གསུམ་པ་ལ་བརྩོན་
པའི་སྦྱོར་བ་ཕུན་སུམ་ཚོགས་པས། སྒྲིབ་པ་ལྔ་བོ། ཚུལ་ཕུང་གི་བར་གཅོད་འདོད་
པའི་ཡོན་ཏན་ལ་སྲེད་པའི་འདུན་པ་དང༌། གཞན་ལ་ཞེ་སྡང་བའི་གནོད་སེམས་གཉིས་
དང༌། ཤེར་ཕུང་གི་བར་གཅོད་ཡུལ་ལ་སྡུད་པའི་གཉིད་དང༌། སེམས་ལས་སུ་མི་རུང་
བར་བྱེད་པའི་རྨུགས་པ་གཉིས་གཉེན་པོ་སྣང་བའི་འདུ་ཤེས་དང༌། ཟས་བརྙལ་བ་མི་དགའ་
བ་བྱ་རྨྱང་ཟས་ཀྱི་ཚོད་མི་ཟིན་པ་སེམས་ཞུམ་པ་ལྔ་དང༌། བྱ་བ་སེམས་ནང་དུ་སྡུད་པར་

འགྲེལ་མཆན་སྐབས་བཞི་པ། 138 རྣམ་རྫོགས་སྦྱོར་བ།
འདྲ་བར་གཅིག་ཏུ་བྱས་པ་དང༌། ཏིང་ངེ་འཛིན་གྱི་ཕུང་བོའི་བར་གཅོད་ཡུལ་སྡུག་པར་
མ་ཞི་བ་རྒོད་པ་དང་། ཡུལ་ལ་བཅག་པར་སྣང་བ་འགྱོད་པ་སྟེ། དེ་གཉིས་ཀྱི་གཉེན་པོ་
ཞི་གནས་དང་། ཟས་སམ་རྒྱུ་ཉེ་དུའི་ཡུལ་མི་འཆི་བའི་རྣམ་རྟོག་སྔོན་བརྩེ་བ་རྒོད་པ་དགའ་
མགུར་སྤྱད་པ་རྣམས་དྲན་པའོ། །བྱ་བ་ནི་སེམས་མ་ཞི་བར་འདྲ་བས་གཅིག་ཏུ་བྱས་པ་དང་།
བདེན་པ་ལ་ཐེ་ཚོམ་ཟ་བ་སྟེ་འདོད་པའི་སས་བསྡུས་པའི་སྒྲིབ་པ་དག་དང་མི་འགྲོགས་པ་
དང་། མདོ་ནི། རྨུགས་པ། ནས། ཆུང་བར་འགྱུར་རོ། །ཞེས་པའོ། །ཉོན་མོངས་ཀྱི
གཉེན་པོ་སྒོམ་བྱུང་གིས་སྟོང་ཉིད་རྣམ་པར་བསྒོམས་པ་ཉིད་ཀྱིས། མ་རིག་པ་དང་
ལྟ་ངན་ལ་སོགས་པའི་བག་ལ་ཉལ་ཐམས་ཅད་ཉམས་སྨད་པའི་སྒོ་ནས་འཇོམས་པ་དང་
མདོ་ནི། བག་ལ་ཉལ་མེད་པར་འགྱུར། །ཞེས་པའོ། །རྟག་ཏུ་སྤྱོད་ལམ་བཞི་བོ་ཐམས་
ཅད་དུ་མཉམ་པར་བཞག་པ་ཉིད་ཀྱིས། སྤྱོད་ལམ་ཀུན་ལ་དྲན་པ་དང་ཤེས་བཞིན་དང་
ལྡན་པ་དང་། མདོ་ནི། དེ་འོང་ངམ། ནས། འདོར་རོ། །ཞེས་པའོ། །ཕྱི་ནང་གི་གཙང་
སྦྲ་ཀུན་ཏུ་སྤྱོད་པ་དང་ལྡན་ཅིང་ནད་ཉུང་བ་ཉིད་ཀྱིས། གོས་ལ་སོགས་པས་ལོངས་སྤྱོད་
ཀྱི་ཡོངས་སུ་སྤྱོད་པ་གཙང་བ་ཞེས་བྱ་བ་དྲོད་ཀྱི་རྟགས་རྣམ་པ་བཅུ་གཅིག་དང་། མདོ་
ན༑ རབ་འབྱོར། ནས། ཉུང་བར་འགྱུར་རོ། །ཞེས་པའོ། །སངས་རྒྱས་ཀྱི་རྒྱུར་བའི་
དགེ་བའི་རྩ་བ་འཇིག་རྟེན་པ་རྩེ་མོ་བ་དབང་འབྲིང་མན་ཆད་ལས་མངོན་པར་འཕགས་
པ་ཉིད་ཀྱིས། ལུས་ལ་སྲིན་བུའི་རིགས་བརྒྱད་ཁྲི་མི་འབྱུང་བ་དང༌། མདོ་ནི། སེམས་
ཅན། ནས། འཕགས་པ་ཡིན་ནོ། །ཞེས་པའོ། །ལྷག་བསམ་གྱི་དགེ་བའི་རྩ་བ་རྣམ་པར་
དག་པས། གཡོ་སྒྱུས་བསླད་པའི་རང་དོན་ཡིད་བྱེད་ཀྱི་སེམས་གྱ་གྱུ་མེད་པ་དང་། མངོ
ནི༑ ཇི་ལྟ་ཇི་ལྟར་ནས། གཟུང་བར་བྱའོ། །ཞེས་པའོ། །རྫས་ཐོབ་པའི་རྙེད་པ་དང་
གཅེས་པར་བྱེད་པའི་བཀུར་སྟི་ལ་སོགས་པ་ལ་མི་ལྟ་བ་ཉིད་ཀྱིས། གོས་ཕྱག་དར་ཁྲོད་
པ་ཉིད་ལ་སོགས་པའི་སྦྱངས་པའི་ཡོན་ཏན་བཅུ་གཉིས་གཞན་དོན་དུ་ཡང་དག་པར་ལེན་

འགྲེལ་མཆན་སྐབས་བཞི་པ། 139 རྣམ་རྫོགས་སྦྱོར་བ།
པ་དང་། མདོ་ནི། རབ་འབྱོར། ནས། ལྷུར་བྱེད་པ་མ་ཡིན་ནོ། །ཞེས་པའོ། །སྦྱིན་པ་
ལ་སོགས་པའི་ཕྱིན་དྲུག་ཁྱད་པར་ཅན་སྒྲུབ་པས་དེ་དག་དང་འགལ་བ་སེར་སྣ་དང་
འཆལ་བའི་ཚུལ་ཁྲིམས་ལ་སོགས་པས་ཤེས་འཆལ་གྱི་བར་མེད་པ་དང་། མདོ་ནི། ཕྲག་
དོག་དང་སེར་སྣ་མང་བ་མ་ཡིན་ནོ། །ཞེས་པའོ། །ཆོས་ཐམས་ཅད་སྟོང་ཉིད་རྟོགས་པའི་
སྒོམ་བྱུང་གི་ཤེས་རབ་ཀྱིས་བདེན་སྟོང་དུ་ཡང་དག་པར་སྡུད་པ་ཉིད་ཀྱིས། ཅི་བྱེད་ཐམས་
ཅད་ཆོས་ཉིད་དང་མི་འགལ་ཞིང་མཐུན་པར་ཤེས་རབ་ཀྱི་ཕ་རོལ་ཏུ་ཕྱིན་པའི་རྣལ་འབྱོར་
དང་ལྡན་པར་འགྲོ་བ་དང༌། མདོ་ནི། ཆོས་ཟབ་མོ། ནས། གཟུང་བར་བྱའོ།། །ཞེས་
པའོ། །འགྲོ་བའི་སྡུག་བསྔལ་བདག་ཉིད་ཀྱིའམ་བདག་གིར་བྱས་པ་ཉིད་ཀྱིས། སེམས་
ཅན་གཞན་གྱི་དོན་དུ་དམྱལ་བའི་སྡུག་བསྔལ་ཡང་འཚོལ་ཞིང་འདོད་པ་ཞེས་བྱ་བ་རྩེ་
མོའི་རྟགས་རྣམ་པ་དྲུག་དང་། མདོ་ནི། རབ་འབྱོར། ནས། རིག་པར་བྱའོ། །ཞེས་
པའོ། །རང་གི་རྟོགས་པ་ལ་གཏིང་ཚུགས་པའི་ཡིད་ཆེས་ཡོད་པའི་ཆོས་ཉིད་དམ་རྒྱུ་མཚན་
གྱིས། གཞན་བདུད་ཀྱིས་དམན་ལམ་དུ་བཀྲིར་མི་བཏུབ་པ་དང༌། མདོ་ནི། རབ་
འབྱོར། ནས། གཟུང་བར་བྱའོ། །ཞེས་པའོ། །སངས་རྒྱས་ཐོབ་པར་བྱེད་པ་ཉིད་ཀྱི་
ཐབས་མ་ནོར་བར་ཤེས་པ་ལ་མཁས་པ་ཉིད་ཀྱིས། ཟས་གཅོད་པ་སོགས་ལམ་ལྟར་བཅོས་
པ་ཉེ་བར་སྟོན་པའི་བདུད་ལ་བདུད་ཉིད་དུ་རྟོགས་པ་ཞེས་བྱ་བ་བཟོད་པའི་རྟགས་རྣམ་
པ་གཉིས་དང༌། མདོ་ནི། འཕགས་པ་ཤེར་ཕྱིན། ནས། གཟུང་བར་བྱའོ། ཞེས་པའོ།།
འཁོར་གསུམ་དུ་དམིགས་པ་རྣམ་པར་དག་པའི་ཕྱིན་དྲུག་སྤྱོད་པས། སྒོ་གསུམ་གྱི་སྤྱོད་
པ་ཐམས་ཅད་ལ་སངས་རྒྱས་དགྱེས་པ་ཞེས་བྱ་བ་ཆོས་མཆོག་གི་རྟགས་རྣམ་པ་གཅིག་
གིས། མདོ་ནི། གལ་ཏེ་བྱང་ཆུབ། ནས། གཟུང་བར་བྱའོ། ཞེས་པའོ། །དེ་དག་གོ་
རིམ་བཞིན་དུ་བཅུ་གཅིག་གིས་དྲོ་བ་དང་། དྲུག་གིས་རྩེ་མོ་དང་། གཉིས་ཀྱིས་བཟོད་
པ་དང་། གཅིག་གིས་ཆོས་ཀྱི་མཆོག་རྣམས་ལ་གནས་པའི་བྱང་ཆུབ་སེམས་དཔའ་

འགྲེལ་མཆན་སྐབས་བཞི་པ། 140 རྣམ་རྫོགས་སྦྱོར་བ།
རྣམས་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པ་ཡིན་པར་རྟགས་ཉི་ཤུ་བོ་འདི་
དག་གིས་ཤེས་པར་བྱའོ། །
མཐོང་ལམ་ཕྱིར་མི་ལྡོག་པའི་རྟགས།
གཉིས་པ་མཐོང་ལམ་པ་ཕྱིར་མི་ལྡོག་པའི་རྟགས་ལ། མདོར་བསྟན་པ་དང་། རྒྱས་
པར་བཤད་པའོ། །དང་པོ་ལ་གསུམ་གྱི་དང་པོ་མཚམས་སྦྱར་བ་ནི། ངེས་པར་འབྱེད་
པའི་ཆ་དང་མཐུན་པའི་ཕྱིར་མི་ལྡོག་པའི་མཚན་ཉིད་ཀྱི་འོག་ཏུ། མཐོང་བའི་ལམ་
གྱི་ཕྱིར་མི་ལྡོག་པའི་མཚན་ཉིད་བར་》སྐབས་ཀྱི་ཚིགས་སུ་བཅད་པ་གཅིག་གིས་
གསུངས་པ། གཉིས་པ་རྩ་བ་ནི། བྱང་སེམས་དབང་འབྲིང་གི་རྒྱུད་ཀྱི་མཐོང་བའི་ལམ་
ལ་བཟོད་པ་དང༌། །ཤེས་པའི་སྐད་ཅིག་མ་བཅུ་དྲུག་གིས་བསྡུས་པའི་ཐབས་ཤེས་ཁྱད་
པར་ཅན་དང་དེས་དྲངས་པའི་ལུས་ངག་གི་ཐ་སྙད་ཁྱད་པར་ཅན་ནི། །ཆོས་ཅན། བྱུང་
ཆུབ་སེམས་དཔའདེ་ཉིད་རྫོགས་བྱང་ལས་ཕྱིར་མི་ལྡོག་པའི་མཚན་ཉིད་ཡིན་པར་ཤེས་
པར་བྱ། །སྟེ། དེའི་སྒྲུབ་བྱེད་ཡང་དག་ཡིན་པའི་ཕྱིར། གསུམ་པ་འགྲེལ་བ་ནི། གསུངས་
ཏེ་ཞེས་པ་མ་དག་པར་གསུངས་པས་ཞེས་བྱ་བ་ཡིན་ནོ། །སྡུག་བསྔལ་ལ་སོགས་པའི་
བདེན་པ་བཞིའི་སྒོ་ནས།ཆོས་དང་རྗེས་སུ་ཤེས་པའི་བཟོད་པ་དང་། ཤེས་པའི་སྐད་
ཅིག་མ་བཅུ་དྲུག་ནི། བྱང་ཆུབ་སེམས་དཔའ་མཐོང་བའི་ལམ་ལ་གནས་པ་རྣམས་
ཀྱི་ཕྱིར་མི་ལྡོག་པའི་མཚན་ཉིད་ཡིན་ནོ། །གཉིས་པ་ལ་གསུམ་གྱི་དང་པོ་མཚན་སྦྱར་
བ་ནི། སྐད་ཅིག་མའི་རྣམ་པའམ་ཁྱད་པར་ཅི་འདྲ་བ་ཞིག་མཚན་ཉིད་ཡིན་ཞེ་ན། ལན་
དུ་རྣམ་པ་རྣམས་བར་སྐབས་ཀྱི་ཚིགས་སུ་བཅད་པ་ལྔས་གསུངས་པ་ནི།
གཉིས་པ་རྩ་བ་ནི། སོ་སོའི་རྟགས་ནི། གཟུགས་སོགས་སུ་འདུ་ཤེས་པའི་ཡུལ་
ཅན་ལ་བདེན་པར་ཞེན་པའི་མཐོང་སྤང་ལྡོག་པ་དང༌། །མདོ་ནི། དེ་སྐད་ཅེས་བཀའ།

འགྲེལ་མཆན་སྐབས་བཞི་པ། 141 རྣམ་རྫོགས་སྦྱོར་བ།
ནས། རིག་པར་བྱའོ། །ཞེས་པའོ། །བྱང་ཆུབ་ཀྱི་སེམས་བརྟན་པ་དང་། མདོ་ནི། ལེའུ་
སུམ་ཅུ་དགུ་བའོ། །ནས། འཇུག་པར་འགྱུར་རོ། །ཞེས་པའོ། །ཐེག་པ་དམན་པ་དག་
ལས། །སེམས་རྣམ་པར་ལོག་པ་དང༌། མདོ་ནི། དེ་ནས་ཚེ་ལྡན། ནས། མི་ནུས་སོ།།
ཞེས་པའོ། །བསམ་གཏན་ལ་སོགས་པས་གཟུགས་མེད་དུ་སྐྱེ་བའི། །ཡན་ལག་ཡོངས་
སུ་ཟད་པ་དང༌། །མདོ་ནི། རབ་འབྱོར། ནས། རིག་པར་བྱའོ། །ཞེས་པ་སྡུག་བདེན་
གྱི་སྐད་ཅིག་མ་བཞིའོ། །ལུས་སེམས་ཡང་བ་ནི་བདེ་བ་དང་ལྡན་པ་ཉིད་དང་ནི། །མདོ་
ནི༑ རབ་འབྱོར། ནས། ཞེས་བྱའོ། ཞེས་པའོ། །མངོན་ཞེན་མེད་པར་འདོད་ཡོན་ལ་
སྤྱོད་པ་ལ་ཐབས་མཁས་དང༌། །མདོ་ནི། རབ་འབྱོར། ནས། དགའ་བར་བྱེད་དོ།།
ཞེས་པའོ། །རྟག་ཏུ་འཁྲིག་པ་སྤོང་བས་ཚངས་པར་སྤྱོད་པ་ཉིད་དང་། །མདོ་ནི། རབ་
འབྱོར། ནས། ཐུབ་པ་མེད་དེ། ཞེས་པའོ། །འཚོ་བའི་ཡོ་བྱད་རྣམ་པར་དག་པ་ཉིད་
དང་། །མདོ་ནི། དེའི་སེམས། ནས། རིག་པར་བྱའོ། །ཞེས་པ་ཀུན་འབྱུང་གི་སྐད་ཅིག་
མ་བཞིའོ། །ཕུང་བོ་དང་སོགས་པས་སྐྱེ་མཆེད་དང་ཁམས་སྡུག་ཀུན་གྱིས་བསྡུས་པ་ལ་སྔར་
བདེན་པར་ཞེན་པ་སྦྱོར་བ་དང་། འགོག་ལམ་གྱིས་བསྡུས་པ་ལ་ཕྱིས་བདེན་པར་ཞེན་པ་རྗེས་
སུ་སྦྱོར་བ། ཞེས་ཉི་སྣང་དང༌། ཕུང་སོགས་དང་པོར་བདེན་པར་ཞེན་པ་སྦྱོར་བ་དང་ཕྱིས་
རྒྱུན་དུ་བདེན་པར་ཞེན་པ་རྗེས་སུ་སྦྱོར་བ། ཞེས་རྒྱན་སྣང་སྟེ་དེ་དག་ལ་གནས་པ་སོ་སོར་
བཀག་པ་དང་། མདོ་ནི། རབ་འབྱོར། ནས། རྗེས་སུ་མི་མཐོང་། ཞེས་པའོ། །རྟོགས་
པའི་རྒྱུ་དང་དགེ་ཕྱོགས་ཀྱི་ཆོས་རྣམས་ལ་བར་ཆད་བྱེད་པའི་ཆོས་རྣམས་ལ་སྔར་ལྟར་གནས་
པ་བཀག་པ་དང༌། །མདོ་ནི། དེ་རྐུན་པོའི། ནས། མི་མཐོང་ངོ༌། །ཞེས་པའོ། །བྱང་
ཆུབ་ཀྱི་རྒྱུའི་ཚོགས་སྦྱིན་སོགས་ལ་སྔར་ལྟར་དང༌། མདོ་ནི། དེ་དམག་གི་ནས། མི་
མཐོང་ངོ་། །ཞེས་པའོ། །དབང་བོ་དང་སོགས་པས་དབང་རྟེན་སོགས་དང་བཅས་པ་
འགོག་པ་ཡི། །བྱེད་ལས་ཅན་གྱིས་རྗེས་ཤེས་སྤང་གཉེན་གཡུལ་འགྱེད་པ་ལ་སྦྱོར་བ་དང་

འགྲེལ་མཆན་སྐབས་བཞི་པ། 142 རྣམ་རྫོགས་སྦྱོར་བ།
རྗེས་སུ་སྦྱོར་བའི་གནས་པ་སོ་སོར་བཀག་པ་དང༌། མདོ་ནི། དེ་གཡུལ་གྱི། ནས། མ་
བྲལ་བར་གནས་ཏེ། ཞེས་པ་འགོག་བདེན་གྱིས་སྐད་ཅིག་མ་བཞིའོ། །སེར་སྣ་ལ་སོགས་
པ་ལ། སྤང་བྱར་དང་པོར་ཞེན་པ་སྦྱོར་བ་དང་རྒྱུན་དུ་ཞེན་པ་རྗེས་སུ་སྦྱོར་བ་ཡི། །གནས་
པ་སེར་སྣ་སོགས་སོ་སོ་ལ་སོ་སོར་བཀག་པ་དང༌། །སྦྱོར་དང་སོགས་རྐང་བ་གཉིས་སྔ་
མ་བཞིའི་མཐར་སྦྱར་རོ། །མདོ་ནི། དེ་སྦྱིན་པའི། ནས། རིག་པར་བྱའོ། ཞེས་པའོ།།
ལམ་འབྲས་ཀྱི་ཆོས་ནི་རྡུལ་ཙམ་བདེན་པར་མི་དམིགས་པ་ཉིད། །དུ་རྟོགས་པ་དང༌།
མདོ་ནི། རབ་འབྱོར། ནས། མི་མཐོང་ངོ་། །ཞེས་པའོ། །རང་གི་ས་མཁྱེན་ང་གསུམ་
ལ་ངེས་པ་ཉིད། །ས་གསུམ་དེ་ལ་ནི་གནས་པ་དང༌། །མདོ་ནི། རབ་འབྱོར། ནས།
རིག་པར་བྱའོ། ཞེས་པའོ། །རྣམ་མཁྱེན་སོགས་སྟོན་པའི་ཆོས་ཀྱི་དོན་དུ་ལུས་དང་སྲོག་
གཏོང་པ། །ལམ་རྗེས་ཤེས་དང་དེའི་དྲངས་པའི་ལུས་ངག་གི་རྟགས་ཁྱད་པར་ཅན་དང་
ལྡན་པའི་ཕྱིར་ཞེས་སྔ་མ་རྣམས་ལ་སྦྱོར་རོ། །མདོ་ནི། རབ་འབྱོར། ནས། མངོན་པར་
སྒྲུབ་པོ། །ཞེས་པའོ། །བཤད་མ་ཐག་པ་དེ་འདྲའི་》སྐད་ཅིག་བཅུ་དྲུག་གིས་བསྡུས་པའི་
ཡིད་ཀྱི་རྟགས་དེས་དྲངས་པའི་ལུས་ངག་གི་རྟགས་རྣམས་ནི། །ཆོས་ཅན་བླློ་ལྡན་དབང་
འབྲིང་མཐོང་བའི་ལམ་ལ་གནས་པ་རྣམས་ཀྱི། །ཕྱིར་མི་ལྡོག་པའི་རྟགས་དག་ཡིན།།
ཏེ༑ དེ་སྒྲུབ་ཀྱི་ཚུལ་གསུམ་ཡིན་པའི་ཕྱིར། གསུམ་པ་འགྲེལ་བ་ལ། རྒྱས་པར་བཤད་པ་
དང༌། དོགས་པ་བཅད་པའོ། །དང་པོ་ལ་བཞིའི་དང་པོ་སྡུག་བདེན་གྱི་སྐད་ཅིག་མ་བཞིའི་
རྟགས་དང་རྟགས་སྒྲུབ་སྦྱར་ཚུལ་ནི། བྱང་སེམས་མཐོང་ལམ་པ་དབང་འབྲིང་ཆོས་ཅན་
དུ་བཟུང་ནས་ཞེས་བྱ་བ་ཡིན་ཏེ། དོན་དམ་པར་རང་གི་མཚན་ཉིད་ཀྱིས་སྟོང་བ་མངོན་
སུམ་དུ་རྟོགས་པ་ཉིད་ཀྱིས། གཟུགས་ལ་སོགས་པའི་ཆོས་སུ་བདེན་པར་རྟོག་པ་ཀུན་
བཏགས་ཀྱི་ས་བོན་ལས་ལྡོག་པ་དང༌། མདོ་ནི་བརྒྱད་སྟོང་བར། རབ་འབྱོར། ནས།
གཟུང་བར་བྱའོ། །ཞེས་པའོ། །སངས་རྒྱས་ལ་སོགས་པས་སེམས་གཉིས་མི་ཉམས་པར་

འགྲེལ་མཆན་སྐབས་བཞི་པ། 143 རྣམ་རྫོགས་སྦྱོར་བ།
བྱིན་གྱིས་བརླབས་པས། ཀུན་རྫོབ་པར་དོན་དམ་པའི་བླ་ན་མེད་པའི་བྱང་ཆུབ་ཀྱི་སེམས་
བརྟན་པ་ཉིད་དང༌། །མདོ་ནི། རབ་འབྱོར། ནས། གཟུང་བར་བྱའོ། །ཞེས་པའོ།།
ཐེག་པ་ཆེན་པོ་ཆོས་ཐབས་ཤེས་ཁྱད་པར་ཅན་གཉིས་བསྒྲུབས་པས། ཉན་ཐོས་དང་
རང་སངས་རྒྱས་ཀྱིས་ཐེག་པ་འདོད་པ་ལས་སེམས་རྣམ་པར་ལོག་པ་དང་། མདོ་ནི།
རབ་འབྱོར། ནས། འགྱུར་བ་ཡིན་ནོ། །ཞེས་པའོ། །ཆོས་ཐམས་ཅད་བདེན་པར་མེད་པ་
རྣལ་འབྱོར་མངོན་སུམ་གྱིས་རབ་ཏུ་རྣམ་པར་འབྱེད་པའི་མཐུས། བསམ་གཏན་དང་།
གཟུགས་མེད་པའི་སྙོམས་པར་འཇུག་པ་ཐོབ་ཀྱང་དེའི་དབང་གིས་གཟུགས་ཁམས་ལ་
སོགས་པར་སྐྱེ་བའི་ཡན་ལག་ཡང་དག་པར་ཡོངས་སུ་ཟད་པ་དང་། མདོ་ནི། དེ་དག་
འདོད། ནས། རིག་པར་བྱའོ། །ཞེས་པའོ། །ཞེས་བྱ་བ་བཞི་ནི་སྡུག་བསྔལ་གྱི་རྣམ་
པ་ཡིན་ནོ། །གཉིས་པ་ཀུན་འབྱུང་གི་བཞི་ནི། མི་དགེ་བའི་ས་བོན་དང་བྲལ་བ་ཉིད་
ཀྱིས། ལུས་དང་སེམས་ཡང་བའི་ཤིན་སྦྱངས་ཀྱི་བདེ་བ་དང་ལྡན་པ་དང༌། མདོ་ནི།
རབ་འབྱོར། ནས། བཞིན་དུ་འགྲོའོ། །ཞེས་པའོ། །ཐབས་གང་གིས་སེམས་ཅན་གདུལ་
བའི་ཐབས་ལ་མཁས་པའི་མཐུས། ཁྱིམ་ན་གནས་ཀྱང་སྲེད་པའི་མངོན་པར་ཞེན་པ་
མེད་པར་འདོད་པའི་ཡོན་ཏན་ལ་ཉེ་བར་སྤྱོད་པ་དང༌། མདོ་ནི། དེ་གལ་ཏེ། ནས།
ཉིད་དུ་འགྱུར་རོ། །ཞེས་པའོ། །ཁྱིམ་གྱི་ཡུལ་ལ་ཆགས་པ་སོགས་ཀྱི་ཉེས་དམིགས་མངོན་
སུམ་དུ་མཐོང་བས། རང་དོན་དུ་ཁྱིམ་ན་མི་གནས་པར་རྟག་ཏུ་ཚངས་བར་སྤྱོད་པ་ཉིད་
དང་། མདོ་ནི། དེ་དག་ཁྱིམ། ནས། གཟུང་བར་བྱའོ། །ཞེས་པའོ། །སེམས་བསྐྱེད་ལ་
དབང་ཐོབ་པའི་སྐྱེས་བུ་དམ་པའི་ཆོས་ཉིད་དམ་ངང་ཚུལ་ཅན་ཉིད་ཀྱིས། དྲག་ཤུལ་
གྱི་སྦྱོར་བ་དང་བུད་མེད་དབང་དུ་སྡུད་པ་མི་བྱེད་ར་འཚོ་བའི་ཡོ་བྱང་ཡང་དག་པར་རྣམ་
པར་དག་པ་ཉིད་དང་། མདོ་ནི། རབ་འབྱོར། ནས། གཟུང་བར་བྱའོ། །ཞེས་པའོ།།
ཅེས་བྱ་བ་བཞི་ནི། ཀུན་འབྱུང་བའི་རྣམ་པ་ཡིན་ནོ། །གསུམ་པ་འགོག་པའི་བཞི་ནི།

འགྲེལ་མཆན་སྐབས་བཞི་པ། 144 རྣམ་རྫོགས་སྦྱོར་བ།
སྟོང་བ་ཉིད་མངོན་སུམ་དུ་རྟོགས་པ་ལ་གནས་ནས་ཆོས་ལ་དོན་དམ་པར་དམན་མཆོག་
ཏུ་མ་མཐོང་བ་ཉིད་ཀྱིས། ཕུང་བོ་དང་སྐྱེ་མཆེད་དང་ཁམས་རྣམས་ལ་དང་པོར་བདེན་
པར་ཞེན་པའི་སྦྱོར་བ་དང་རྗེས་སུའམ་རྒྱུན་དུ་བདེན་པར་ཞེན་པའི་རྗེས་སུ་སྦྱོར་བ་དག་
ཏུ་མི་བྱའོ། །ཞེས་དེ་ལྟར་སྦྱོར་བ་དང་རྗེས་སུ་སྦྱོར་བའི་གནས་པ་ཕུང་སོགས་ལ་མོ་
སོར་བཀག་པ་སྟེ་མི་ཞེན་པ་དང་། མདོ་ནི། རབ་འབྱོར། ནས། མི་གནས་སོ། ་ཞེས་
པའོ། །མཐོང་ལམ་གྱི་མི་མཐུན་པའི་ཕྱོགས་མཐོང་སྤང་གཟུང་འཛིན་དུ་བདེན་པར་ཞེན་
པ་བསལ་བ་ཉིད་ཀྱིས། མཐོང་ལམ་གྱི་རྟོགས་པའི་བར་ཆད་བྱེད་པའི་ཆོས་དགེ་བ་
འཕྲོག་པའི་རྐུན་པོ་ལྟ་བུ་རྣམས་ཀྱི་གཏམ་ལ་འགོག་ཚུལ་སྔ་མ་བཞིན་དུ་དགེ་ཕྱོགས་འཕྲོག་
མི་འཕྲོག་དང་པོར་ཞེན་པ་སྦྱོར་བ་དང་ཕྱིས་སུ་ཞེན་པ་རྗེས་སུ་སྦྱོར་བའི་གནས་པ་ཡུལ་
སོ་སོ་ལ་སོ་སོར་བཀག་པ་དང་། མདོ་ནི། དེ་དག་ནི། ནས། མི་གནས་སོ། །ཞེས་པའོ།།
རྒྱལ་པོའི་གཏམ་ལེ་བརྒྱད་མར་སྔ་མར་སྦྱར་ཀྱང་རྒྱན་སྣང་དུ་འདིར་སྦྱར་རོ། །གཟུང་འཛིན་
བདེན་པར་ཞེན་པའི་རྣམ་པར་རྟོག་པའི་སྐྱོན་མངོན་སུམ་དུ་ཡོངས་སུ་ཤེས་པ་ཉིད་ཀྱིས།
བྱང་ཆུབ་ཀྱི་རྒྱུའི་ཚོགས་སྦྱིན་པ་ལ་སོགས་པ་ལ་བཀག་པའི་དོན་སྔ་མ་བཞིན་དུ་མང་
ཉུང་དུ་དང་པོར་ཞེན་པ་སྦྱོར་བ་དང་རྒྱུན་དུ་ཞེན་པ་རྗེས་སུ་སྦྱོར་བའི་དམག་ལྟ་བུའི་གཏན་
ལ་གནས་པ་ཡུལ་སོ་སོ་ལ་སོ་སོར་བཀག་པ་དང༌། མདོ་ནི། དམག་གི་གཏམ། ནས།
བརྩོན་པར་མི་གནས་སོ། །ཞེས་པའོ། །གཟུང་བ་ཡུལ་སྤང་བྱ་དང་འཛིན་པ་ཡུལ་ཅན་
གཉེན་པོ་དག་ལ་ཁོང་ཁྲོ་བ་དང་ཆགས་པ་སྤོང་བའམ་དེ་ལ་བདེན་ཞེན་ཀུན་བཏགས་ཀྱི་ས་
བོན་སྤང་བར་བྱ་བ་ཉིད་ཀྱིས། གྲོང་གི་སྒྲས་བསྟན་པའི་མིག་སོགས་དབང་བོ་དང་དབང་
རྟེན་གྲོང་ཁྱེར་གྱི་སྒྲས་བསྟན་པ་དང་གྲོང་རྡལ་གྱི་སྒྲས་བསྟན་པའི་དབང་བོའི་ཡུལ་དང་
བདག་གི་སྒྲས་བསྟན་པའི་རྣམ་ཤེས་ལ་སོགས་པའི་ཡུལ་ཡུལ་ཅན་ལ་བདེན་པར་ཞེན་པ་
སྤང་བྱ་དང༌། དེ་དག་བདེན་མེད་དུ་རྟོགས་པའི་གཉེན་པོ་སྟེ་སྤང་གཉེན་དེ་རྣམས་གཡུལ་

འགྲེལ་མཆན་སྐབས་བཞི་པ། 145 རྣམ་རྫོགས་སྦྱོར་བ།
འགྱེད་པ་ལ་འགོག་ཚུལ་སྔ་མ་བཞིན་དུ་དང་པོར་ཞེན་པ་སྦྱོར་བ་དང་རྒྱུན་དུ་ཞེན་པ་རྗེས་
སྦྱོར་བའི་གནས་པ་ཡུལ་རྣམས་ལ་རྗེས་སུ་བཀག་པ་དང་། མདོ་ནི། འཐབ་མོའི། ནས།
བརྩོན་པར་མི་གནས། ཞེས་པའོ། །ཞེས་བྱ་བ་བཞིན་ནི་འགོག་པའི་རྣམ་པ་ཡིན་ནོ།།
སྦྱོར་བ་དང་རྗེས་བའི་དོན་ཉི་སྣང་དུ། སྔར་སྡུག་ཀུན་དང་ཕྱིས་འགོག་ལམ་ལ་ཞེན་པ་བཀག་
པར་སྦྱར་བ་ཕུང་སོགས་ཙམ་ལ་རུང་ཡང་གཞན་ལ་མིན་ནམ་སྙམ། དེའི་འཐད་པར་ཉི་
སྣང་དུ། ཕྱིན་ཅི་ལོག་ཏུ་ཤེས་པར་བྱེད་པའི་འཐད་པས་ཞེས་པ་འགྱུར་རམ་ཡི་གེ་མ་དག་
སྟེ༑ རྣམ་འགྲེལ་དུ་ཕྱིན་ཅི་མ་ལོག་པའི་ཤེས་པ་ཡིན་པའི་ཕྱིར། ཞེས་གསུངས་པས་ཕྱིན་
ཅི་མ་ལོག་པར་ཟེར་དགོས་ཞེས་གསེར་ཕྲེང་ལས་གསུངས་སོ། །དག་ལྡན་དུ་སྦྱོར་བ་ནི་ཞི་
གནས་ཀྱིས་སོ། །རྗེས་སུ་སྦྱོར་བ་ནི་ལྷག་མཐོང་གིས་སོ། །ཞེས་དེ་ཉིད་ཀྱིས་ཞེན་པ་བཀག་
པར་སྦྱར་རོ། །དང་པོར་དང་ཕྱིས་རྒྱུན་དུ་སྦྱོར་བ་སྣང་བ་གཉིས་ཀའི་དགོངས་པ་ཡིན་ནོ།།
བར་ཆད་རྐུན་པོ་དང་བྱང་ཆུབ་ཀྱི་རྒྱུ་མང་བ་དགྲ་འཇོམས་པའི་དམག་དང་དེ་གཉིས་གཡུལ་
ལམ་འཐབ་མོ་བྱེད་པ་གསུམ་རིམ་བཞིན་སྦྱོར་ལ། དབང་པོ་དབང་རྟེན་དབང་ཡུལ་བདག་
ཏུ་ཞེན་པ་འགོག་པ་བཞི་ནི་འགོག་པ་རྗེས་ཤེས་ཀྱི་ངོ་བོ་སྟོན་པ་ལ་མི་སྦྱར་བར་དེ་སྐབས་རྒྱུ་
བདེན་ཞེན་དེ་དག་བཀག་པས་ཟག་བཅས་ཀྱི་རྣམ་སྨིན་དེ་དག་དང་དེ་དག་ལ་ཞེན་པ་འགོག་
པ་རྗེས་ཤེས་ཀྱི་བྱེད་ལས་སུ་བསྟན་ཏེ། གསེར་ཕྲེང་ལས། ཟག་བཅས་ཀྱི་རྣམ་སྨིན་འགོག་
ཚུལ་བསྟན་པས་དེའི་བྱེད་ལས་བསྟན་གྱི་འདི་བཞི་འགོག་པ་ལ་རྗེས་ཤེས་ཀྱི་ངོ་བོ་སྟོན་པ་
དང་འདི་བཞི་ལ་ཞེན་པའི་སྤང་བྱ་དང་གཉེན་པོ་གཡུལ་འགྱེད་པ་ཞེས་པ་ནི་མི་སྦྱོར་ཏེ། ཞེས།
ཉི་སྣང་ལས། དེ་ལྟ་བུར་གྱུར་བའི་གནས་སྐབས་ནི་རང་གི་ངང་གི་ཁོ་ནས་རྣམ་པར་སྨིན་
པ་འགོག་པ་རྣམ་པ་བཞི་ཡིན་ཏེ། ཞེས་རྗེས་ཤེས་ཀྱི་འོག་ཏུ་ཟུར་དུ་མཚམས་སྦྱར་ཏེ་གསུངས་
པ་ལྟར་རྒྱན་སྣང་དུ་ཡང་གསུངས་པ་དང༌། ཤནྟིས་ཀྱང་འཐབ་པ་ཡོད་ན་འགོག་པ་ཐོབ་
སྟེ་ཞེས་ཟུར་དུ་བཤད་པར་གསུངས་པའི་ཕྱིར་ཟེར་བར་སྣང་བ་གཉིས་ཀྱི་དེ་མདོའི་དངོས་

འགྲེལ་མཆན་སྐབས་བཞི་པ། 146 རྣམ་རྫོགས་སྦྱོར་བ།
བསྟན་ལྟར་དང༌། རྩ་བར། དབང་སོགས་བཅས་པ་ཡི། །གཡུལ་འགྱེད། ཅེས་དབང་
སོགས་གཡུལ་གྱི་སྔོན་དུ་བླངས་པ་སྦས་དོན་ཡིན་པས་འགྲེལ་ཆུང་དུ་ཡང་དེ་ལྟར་བྱས་པ་
ལྟར་རྣམ་བཤད་དུ་གསུངས་པ་སྦས་དོན་ཡིན་པས་མི་འགལ་ལོ། །གྲོང་སྐྱེས་བུའི་རྟེན་ཡིན
པ་ལྟར་དབང་པོ་རང་འབྲས་རྣམ་ཤེས་ཀྱི་རྟེན་ཡིན་པ་དང༌། གྲོང་ཁྱེར་གྲོང་གི་རྟེན་ཡིན་
པ་ལྟར་དབང་རྟེན་འབྱུང་བ་འབྱུང་འགྱུར་རྣམས་དབང་བོའི་རྟེན་དང་། ཚོང་འདུས་དང་
བཅས་པའི་གྲོང་ལ་གྲོང་བརྡལ་ཟེར་ལ་དེ་སྐྱེས་བུའི་འཇུག་ལྡོག་གི་གཞི་ཡིན་པ་ལྟར་ཡུལ་དྲུག་
རྣམ་ཤེས་འཇུག་ལྡོག་གི་གཞི་ཡིན་པས་ཡུམ་མདོར་དེ་དག་གི་སྒྲས་བསྟན་ལ། བརྒྱད་སྟོང་
བར་བདག་དང་བདག་གིར་འཛིན་པའི་འཇིག་ལྟ་གཉིས་ལ་རྒྱལ་བློན་གྱི་གཏམ་སྦྱར་རོ།།
འཇིག་ལྟ་མཐོང་སྤང་དང་དེས་རྣམ་སྨིན་དབང་སོགས་བསྐྱེད་པའི་ནུས་པ་སྡུག་ཀུན་ཤེས་པས་
བཅོམ་ལ་སྤང་བྱ་དེ་དག་དང་དེའི་གཉེན་པོ་མཐོང་ལམ་ལ་ཞེན་པ་འགོག་ཤེས་སྔ་མ་གསུམ་
དང་དེ་དག་གཡུལ་འགྱེད་པའི་མིང་ཙམ་ལ་ཞེན་པ་རྗེས་ཤེས་ཀྱིས་བཅོམ་པར་རྟོགས་སྣང་
གསུངས་སོ། །ཕུང་སོགས་ལ་གཏམ་གྱི་སྒྲ་དངོས་སུ་མ་སྨོས་ཀྱང་དོན་ཐོབ་དགོས་པ་འགོག་
ལམ་མཐོང་སྤང་མིང་ཙམ་ལ་ཞེན་པ་ཡིན་པས་སོ། །དབང་བོ་ཉེར་གཉིས་ལ། བཅུ་བཞི་
ཀུན་ཉོན་ཕྱོགས་དང་བརྒྱད་རྣམ་བྱང་ཕྱོགས་ལ་འཇོག་ཀྱང་ཁྱབ་པ་མ་ངེས་པ་སོགས་སླ་ལ།
དེ་ལས་ཕོ་མོའི་དབང་བོ་གཉིས་ལུས་དབང་གི་ཆ་དང་སྲོག་དབུགས་རྒྱུན་གྱི་སྐབས་ལ་དང་
ཐ་མ་གསུམ་དད་སོགས་ཀྱི་ཆ་ལ་བཏགས་པ་དང༌། གཞན་རྣམས་རྫས་ཡོད་དང་ཐ་མ་གསུམ་
མཛོད་ལྟར་ཟག་མེད་ཁོ་ནར་འཇོག་པར་ཉི་སྣང་དུ་ཡང་དེ་ལྟར་རོ་ཞེས་གསེར་ཕྲེང་གསུངས་
གཉིས་
ལ༑ ཉི་ཁྲིར་དང་པོ་ཉན་ཐོས་རྒྱུན་ཞུགས་ཞུགས་པ་དང་ཐེག་ཆེན་མོས་སྤྱོད་པ་དང་།
པ་ཉན་ཐོས་མཐོང་ལམ་རྣམ་གྲོལ་ལམ་ནས་རྡོར་ཏིང་བར་དང་ཐེག་ཆེན་གྱི་ས་དང་པོ་དགུ་
དང༌། གསུམ་པ་ཐེག་དམན་དགྲ་བཅོམ་པ་དང་ཐེག་ཆེན་ས་བཅུ་བ་ནས་འཇོག་པ་ལྟར་བསྔ་
བར་གསུངས་པས་སྤྱིར་དེ་ལྟར་འཇོག་གོ །དབང་རྟེན་ནི་དབང་བོ་དང་ཐ་མེ་དང་དུ་འཇུག་

འགྲེལ་མཆན་སྐབས་བཞི་པ། 147 རྣམ་རྫོགས་སྦྱོར་བ།
པ་རྣམས་སོ་ཞེས་གསུངས་པས་ལྷན་ཅིག་པའི་རྟེན་ནོ། །བཞི་པ་ལམ་གྱི་བཞི་ནི། སེར་སྣའི་
ཀུན་འཛིན་སོགས་རྨི་ལམ་དུ་ཡང་སྤངས་པ་ལ་སོགས་པའི་སྦྱིན་པ་ལ་སོགས་པའི་ཁྱད་པར་
ཐོབ་ཅིང་རྟོགས་པས། སྤང་བྱ་སེར་སྣ་དང་འཆལ་པའི་ཚུལ་ཁྲིམས་ལ་སོགས་པ་ལ་
དང་པོར་བདེན་པར་ཞེན་པ་སྦྱོར་བ་དང་ཕྱིས་བདེན་པར་ཞེན་པ་རྗེས་སུ་སྦྱོར་བའི་གནས་
པ་སེར་སྣ་སོགས་སོ་སོ་ལ་སོ་སོར་བཀག་པ་དང༌། མདོ་ནི། ཆོས་དང་འགལ་བའི་ནས།
གཟུང་བར་བྱའོ། ཞེས་པའོ། །ངོ་བོ་རྒྱུ་འབྲས་ཀྱིས་བསྡུས་པའི་ཆོས་ཐམས་ཅད་བདེན་
སྟོང་དུ་མངོན་སུམ་དུ་རྟོགས་པ་རྣམ་པར་ཐར་བའི་སྒོ་གསུམ་གྱི་ངོ་བོ་ཉིད་ཡིན་པས།
རྟོགས་པའི་ཆོས་ལམ་འབྲས་དོན་དམ་པར་གྲུབ་པ་རྡུལ་ཙམ་ཡང་མི་དམིགས་པར་རྟོགས་
པ་དང་། མདོ་ནི། རབ་འབྱོར། ནས། སེམས་མི་སྐྱེའོ། ཞེས་པའོ། །རང་གི་རྟོགས་པ་
མངོན་ཤེས་ཀྱིས་མངོན་པར་ཡིད་ཆེས་པ་ཐོབ་པས། ཐམས་ཅད་མཁྱེན་པ་ཉིད་གསུམ་
གྱི་བདག་ཉིད་ཀྱི་རང་གི་ཐོབ་པའི་ས་གསུམ་ལ་ཇི་ལྟ་བ་བཞིན་དུ་ཐེ་ཚོམ་དང་བྲལ་བའི་
ངེས་པ་ཉིད་ཀྱིས་གནས་པ་དང༌། འདིའི་ས་གསུམ་མཁྱེན་པ་གསུམ་ལ་སྣང་བ་གཉིས་
ཀར་གསུངས་ལ། ཉི་སྣང་དུ་ཡང་བྲལ་བ་དང་བྲལ་བའི་ཐོབ་པ་དང་རྣམ་པ་ཐམས་ཅད་
མཁྱེན་པ་ཉིད་ཐུན་མོང་མ་ཡིན་པ་ཉིད་ས་གསུམ་དུ་བསྟན་ཏོ། །ཞེས་པ་ཉ་ཊཱིཀ་ཏུ་བར་ཆད་
མེད་ལམ་རྣམ་གྲོལ་ལམ་ཁྱད་པར་གྱི་ལམ་ལ་སྦྱར་རོ། །ཤརྟི་བས་ཆོས་སྐྱེ་མེད་སོགས་ལ་
སྦྱར་རོ། །མདོ་ནི། ཚེ་འཕོས། ནས། གཟུང་བར་བྱའོ། ཞེས་པའོ། །མཐའ་གཅིག་ཏུ་
རྣམ་མཁྱེན་ལ་གཞོལ་བ་ཉིད་ཀྱིས། རྣམ་པ་ཐམས་ཅད་མཁྱེན་པ་ཉིད་ལ་སོགས་པའི་
ཆོས་ཀྱི་དོན་དུ་སྲོག་གཏོང་བས་སེར་སྣ་དང་སྡུག་བསྔལ་ཅུང་ཟད་ཙམ་ཡང་མི་འབྱུང་
བ་དང༌། མདོ་ནི། བཅོམ་ལྡན། ནས། ཞེས་བྱ་བ་སྟེ་བཅུ་བདུན་པའོ་ཞེས་པའོ། །ཞེས་
ངུ་བ་བཞི་ནི་ལམ་གྱི་རྣམ་པ་ཡིན་ཏེ། གཉིས་པ་དོགས་གཅོད་ནི། རྩ་བར། དེ་འདྲའི་
སྐད་ཚིག་བཅུ་དྲུག་ནི། །ཞེས་མཐོང་ལམ་སྐད་ཅིག་བཅུ་དྲུག་གང་ཟག་གཞན་གྱིས་ཕྱིར་

འགྲེལ་མཆན་སྐབས་བཞི་པ། 148 རྣམ་རྫོགས་སྦྱོར་བ།
མི་ལྡོག་པར་དཔོག་བྱེད་ཀྱི་རྟགས་སུ་མི་རུང་བར་ཐལ། དེ་མཉམ་བཞག་ཡེ་ཤེས་ཡིན་པའི་
ཕྱིར། རྟགས་དངོས་གང་ཡིན་ཞེ་ན། ༼༢༽དེ་ལྟར་བཏགས་པའི་རྒྱུ་མཚན་ནི། སྔར་བཤད་
པདེ་ལྟར་ན་བཟོད་པ་དང་ཤེས་པའི་སྐད་ཅིག་མ་རྣམ་པ་བཅུ་དྲུག་གིས་བསྡུས་པ་འདི་
རྣམས་མཉམ་བཞག་ཏུ་ཡང་དག་པར་ཐོབ་པ་ན། དེས་རྗེས་ཐོབ་ཏུ་༼༤༽དག་པ་འཇིག་
རྟེན་པ་༼༣༽ གཟུང་བ་དང་འཛིན་པར་སྣང་ཡང་བདེན་པར་མངོན་པར་མ་ཞེན་པའི་
རྣམ་པ་ཅན་རྗེས་ཀྱི་སེམས་ཀྱིས་བསྡུས་པས་ན། ༼༥༽མཉམ་བཞག་རང་དང་མཐུན་
པའི་འབྲས་བུ་གཟུགས་ལ་སོགས་པའི་འདུ་ཤེས་བཟློག་པ་ལ་སོགས་པ་ནས་ཆོས་ཀྱི་དོན་
དུ་སྲོག་གཏོང་བའི་བར་གྱི་ལུས་ངག་གི་ཐ་སྙད་ཁྱད་པར་ཅན་བསྐྱེད་པའི་ཕྱིར། ༼༡༽བཟོད་
ཤེས་བཅུ་དྲུག་གི་འབྲས་བུར་གྱུར་བའི་རྗེས་ཐོབ་ཀྱི་ལུས་ངག་གི་ཐ་སྙད་བཅུ་དྲུག་ནི་སྐབས་
འདིར་བསྟན་པའི་བྱང་ཆུབ་སེམས་དཔའ་མཐོང་བའི་ལམ་ལ་གནས་པའི་ཕྱིར་མི་ལྡོག་
པའི་མཚན་ཉིད་དག་ཡིན་ནོ། །༼༦༽བཏགས་པའི་དགོས་པ་ནི། ས་ཐོབ་པའི་རྣལ་འབྱོར་
བ་རྣམས་ཀྱི་ལུས་ངག་གི་ཐ་སྙད་ནི་སེམས་ཅན་འདུལ་བའི་དགོས་པའི་དབང་མ་
གཏོགས་པར་དུས་ཐམས་ཅད་དུ་མཉམ་བཞག་གི་རྟོགས་པ་དང་མཐུན་པ་ཁོ་ན་ཡིན་
ནོ༑ ༑ཞེས་ཤེས་པར་བྱ་བའི་ཕྱིར་ཉེ་བར་བཏགས་ནས་བཤད་དེ། དངོས་ལ་གནོད་
བྱེད་ནི། མཉམ་བཞག་ལ་བཏགས་པ་དེ་ལྟ་མ་ཡིན་ན་རྣལ་འབྱོར་བའི་རྒྱུད་ལ་ཡོད་པའི་
མཉམ་བཞག་སོ་སོར་རང་གིས་རིག་པའི་སྐད་ཅིག་མ་རྣམས་ཇི་༼ལྟར་རང་ལས་བློ་དམན་
པ་གཞན་གྱི་ངོར་ཕྱིར་མི་ལྡོག་ཏུ་ཡིད་ཆེས་པར་བྱེད་པའི་མཚན་ཉིད་དག་ཡིན་ཏེ་མ་ཡིན་
ནོ༑ ༑རྟོགས་སྣང་དུ་དངོས་མིན་པར་སྨྲ་བ་བོས་གྲུབ་ཟིན་པས་དངོས་ལ་གནོད་བྱེད་མི་དགོས་
ལ༑ བཟློག་ཕྱོགས་ལ་གནོད་བྱེད་ཡིན་གསུངས་ཀྱང་དོགས་པ་ཁོང་སློང་ཡིན་པས་སྐྱོན་མེད་
དོ༑ ༑རེད་མདའ་བས་རྗེས་ཐོབ་རྣལ་འབྱོར་བའི་ཤེས་པ་ཡིན་པས་རྟགས་སུ་མི་རུང་ལུས་
ངག་གི་ཐ་སྙད་ལ་བྱ་ཟེར་ཡང་། འདིར་རྗེས་ཐོབ་ཀྱི་བདག་ཉིད་དུ་གྲུབ་པའི་ལས་ཀྱི་ཐ་སྙད་

འགྲེལ་མཆན་སྐབས་བཞི་པ། 149 རྣམ་རྫོགས་སྦྱོར་བ།
སོགས་ཡིན་པས་སྐྱོན་མེད་དོ། །གསེར་ཕྲེང་དུ། རྟོགས་དཀར་བཟོད་ཤེས་བཅུ་དྲུག་དག་
པ་འཇིག་རྟེན་པར་བཤད་ཅེས་པ་དཔྱད་དགོས་ཏེ། རྟོགས་དཀར་དག་པ་འཇིག་རྟེན་པའི་
ཐ་སྙད་ཀྱི་རྒྱུ་ཡིན་པའི་ཕྱིར། ཞེས་གསུངས་པའི་ཕྱིར། ཉན་ཐོས་ཀྱི་ལྟ་བ་དང་རྟོགས་པ་
མཐུན། ཞེས་པ་དང་། ཚིག་གསལ་དུ། རྣལ་འབྱོར་བ་རྣམས་རྟག་ཏུ་རང་དང་མཐུན་
པའི་འབྲས་བུར་གནས་པ་མིན་ནམ་ཞེས་པའི་ལན་དུ། སེམས་ཅན་འདུལ་བའི་དབང་མ་
གཏོགས་པར་མཐུན་ཞེས་པ་རྣམས་འཁྲུལ་བར་གསུངས་སོ། །དབང་འབྲིང་གི་བཟོད་ཤེས་
བཅུ་དྲུག་འདིར་བསྟན་གཙོ་བོའི་རྟགས་མིན་ཀྱང་སྤྱིར་ཡིན་པར་རྣམ་བཤད་ལས་གསུངས་
སོ༑ ༑ད་ལྟའི་འགྲེལ་བར་གཟུང་བ་དང་འཛིན་པར་མངོན་པར་ཞེན་པའི་ཞེས་པ་མ་དག་
སྟེ་རྒྱན་སྣང་སོགས་ཀྱིས་མ་ཞེན་པར་ཞེས་གསུངས་པས་སོ། །ད་ལྟའི་རྣམ་བཤད་ཀྱང་མ་
དག་གོ །གསུམ་པ་སྒོམ་ལམ་ཕྱིར་མི་ལྡོག་པའི་རྟགས་ལ། ཐེག་ཆེན་སྒོམ་ལམ་རྒྱས་པར་
བཤད་པ་དང་། ཕྱིར་མི་ལྡོག་པའི་རྟགས་ཀྱི་ཁྱད་པར་བཤད་པའོ། །
ཐེག་ཆེན་གྱི་སྒོམ་ལམ་རྒྱས་པར་བཤད་པ།
དང་པོ་ལ་གསུམ། སྒོམ་ལམ་གྱི་ཁྱད་ཆོས། ཁྱད་གཞི་སྒོམ་ལམ། སྒོམ་ལམ་གྱི་
དབྱེ་བའོ། །དང་པོ་ལ་གསུམ་གྱི་དང་པོ་མཚམས་སྦྱར་བ་ནི། མཐོང་ལམ་གྱི་རྟགས་བཤད་
ཟིན་པ་དེའི་འོག་ཏུ་སྒོམ་པའི་ལམ་ལ་གནས་པའི་ཕྱིར་མི་ལྡོག་པའི་མཚན་ཉིད་གསེར་
ཕྲེང་དུ་འདི་ཡན་སྤྱིའི་མཚམས་སྦྱར་དང་འདི་མན་ཁྱད་པར་གྱི་མཚམས་སྦྱར་བྱས། མདོར་
བསྟན་དང་བསྟུན་ན་དེ་ལྟར་ཡིན་པ་ལས། ༼ཁ༽ཆོས་ཀྱི་གྲགས་པའི་ལུགས་ལས། ཁྱད་
པར་དང་ནི་ཁྱད་པར་གཞི། །ཞེས་སོགས་ཀྱིས་ཁྱད་པར་མ་བཟུང་བར་ཁྱད་པར་ཅན་
གྱི་བློ་མི་སྐྱེའོ། །ཞེས་འབྱུང་བའི་ཕྱིར། ༼ཀ༽རེ་ཤིག་སྒོམ་པའི་ལམ་གྱི་ཁྱད་པར།
འཆད་པའི་རྒྱུ་མཚན་ཡོད་དེ། ༼ག༽གཉིས་པ་རྩ་བ་ནི། ཐེག་ཆེན་གྱི་སྒོམ་པའི་ལམ་ནི་

འགྲེལ་མཆན་སྐབས་བཞི་པ། 150 རྣམ་རྫོགས་སྦྱོར་བ།
ཆོས་ཅན། རང་གི་གནས་ལུགས་ཟབ་པ་སྟེ། །རང་གི་གནས་ལུགས་ཟབ་མོ་སྟོང་པ་
ཉིད་ལ་སོགས། །པ་བཅུ་གཅིག་གི་ཁྱད་པར་དུ་བྱས་པའི་སྟོང་ཉིད་ཡིན་པའི་ཕྱིར། ༼༢༽
ཟབ་པ་ཡིན་ཏེ། ༼༡༽སྟོང་ཉིད་དེ་ནི་ཆོས་ཅན། ༼༣༽སྒྲོ་འདོགས་དང༌། །སྐུར་བའི་
མཐའ་ལས་གྲོལ་བ་ཉིད། །ཀྱི་ཆོས་ཉིད་ཡིན་པའི་ཕྱིར། རྐང་པ་དང་པོས་ཟབ་པ་སྒོམ་
ལམ་གྱི་ཁྱད་པར་དུ་དང༌། གཉིས་པས་ཟབ་པའི་ངོ་བོ་དང༌། ཐ་མ་གཉིས་ཀྱིས་ཟབ་པའི་
རྒྱུ་མཚན་བསྟན་ལ། དེ་གསུམ་གྱི་མདོ་ནི་རིམ་བཞིན། རབ་འབྱོར། ནས། བསྟན་དུ་
གསོལ། ཞེས་པ་དང་། བཅོམ་ལྡན། ནས། བྱང་ཆུབ་ཟབ་པོ། །ཞེས་པ་དང༌། གསོལ་
བ༑ ནས། ངོ་མཚར་ཆེའོ། །ཞེས་དྲན་ཉེ་རྣམ་མཁྱེན་བར་རྫོགས་ཞེས་པས་སྒོམ་ལམ་གྱི་
རྟོགས་པ་མ་ལུས་པ་རྫོགས་པའི་རྒྱུ་དང་གནས་ཞེས་པས་ཟབ་མོ་ལན་གཉིས་སྨོས་པས་ཡང་
ཡང་སྒོམ་པ་བསྟན་ལ། མཐོང་ལམ་ཟབ་རྒྱས་གཉིས་ཀ་དང༌། སྒོམ་ལམ་ཟབ་མོའི་རང་
བཞིན་དུ་བསྟན་པ་ཤེས་སྒྲིབ་ཀྱི་གཉེན་པོ་གཙོ་བོར་གྱུར་བས་ཡིན་ནོ། །
གསུམ་པ་འགྲེལ་བ་ནི། ཅེས་བྱ་བ་གསུངས་ཏེ། སྟོང་བ་ཉིད་ལ་སོགས་པ་གཟུགས་
སོགས་ལས་ངོ་བོ་ཐ་དད་དུ་མེད་པར་མ་ཟད། དེ་ལ་ཡང་དོན་དམ་པར་གཟུགས་མེད་ལ།
སྟོང་ཉིད་སོགས་ལ་དོན་དམ་པར་གཟུགས་མེད་པར་མ་ཟད་སྟོང་བ་ཉིད་ལ་སོགས་པ་
གཟུགས་ལས་ངོ་བོ་གཞན་པ་ཡང་མ་ཡིན་པས།ནི། གོ་རིམ་བཞིན་དུ་སྟོང་བ་ཉིད་
ལ་སོགས་པ་ལ་ཆོས་ཅན། ཁྱོད་གཟུགས་སོགས་དང་དོན་དམ་པར་ལྡོག་པ་གཅིག་ཏུ་ལྟ་
བའི་སྒྲོ་འདོགས་པ་དང༌། སྟོང་ཉིད་སོགས་དང་གཟུགས་སོགས་ངོ་བོ་གཅིག་ཏུ་མེད་པར་
ལྟ་བའི་སྐུར་བའི་མཐའ་ལས་གྲོལ་བའི་ཆོས་ཉིད་ཡིན་ཏེ། དེ་འདྲའི་ཆོས་ཉིད་གང་ཡིན་
པ་དེ་ནི་ཆོས་ཅན། ཟབ་མོ་སྟེ། མཐའ་དེ་གཉིས་ལས་གྲོལ་བའི་ཆོས་ཉིད་ཡིན་པའི་ཕྱིར།
ཟབ་པའི་ངོ་བོ་《སྟོང་བ་ཉིད་ལ་སོགས་པ་ཡིན་ལ། ཟབ་མོ་ཉིད་མངོན་སུམ་དུ་རྟོགས་པ་
དང་ལྡན་པའི་ཕྱིར་ཐེག་ཆེན་གྱི་སྒོམ་པའི་ལམ་ཆོས་ཅན། ཟབ་པ་ཡིན་ནོ། །འམ་

རྣས་རྫོགས་སྒྲོ།
151
འགྲེལ་མཆན་སྐབས་བཞི་པ།
ཡིན་ཏེ། ཞེས་སྔ་མ་སྔ་མ་ཕྱི་མ་ཕྱི་མའི་སྒྲུབ་བྱེད་དུ་སྦྱར་ཚུལ་རྩ་བ་ལྟར་རོ། །མདོ་
བརྒྱད་སྟོང་བར། དེ་ནས་བཅོམ་ལྡན་འདས། ནས། བསྟན་དུ་གསོལ། ཞེས་སྒོམ་ལམ
ཕྱིར་མི་ལྡོག་པའི་རྟགས་བཤད་པར་གསོལ་བ་དང༌། དེ་སྐད། ནས། ངོ་མཚར་ཏོ། །ཞེས
པས་སྒོམ་ལམ་གྱི་ཟབ་ཁྱད་ཟབ་པའི་ངོ་བོ་རྒྱུ་མཚན་གསུམ་བསྟན་ཏོ། །འཛིན་པ་དང་བྲལ་
བས་སྟོང་བ་ཉིད་དང་། གཟུང་བྱར་མེད་པས་མཚན་མེད་དང་། གཟུང་འཛིན་གཉིས་སུ་
མེད་པའི་ཡེ་ཤེས་ཀྱི་རྟོགས་བྱར་དོན་དམ་པར་མེད་པས་སྨོན་མེད་དང་། སྐྱེ་འགག་གནས་
གསུམ་དང་བྲལ་བས་མངོན་པར་འདུ་མི་བྱེད་པ་དང༌། རྒྱུ་མེད་པས་མ་བྱུང་བ་དང་། ཉིང་
མཚམས་སྦྱོར་བ་དང་བྲལ་བས་མ་སྐྱེས་པ་དང༌། མཐོང་ལམ་གྱི་མི་མཐུན་ཕྱོགས་དང་
བྲལ་བས་དངོས་པོ་མེད་པ་དང་། སྒོམ་ལམ་གྱི་མི་མཐུན་ཕྱོགས་དང་བྲལ་བས་འདོད་ཆགས་
དང་བྲལ་བ་དང༌། མ་འོངས་པའི་སྡུག་བསྔལ་མི་སྐྱེད་པས་འགོག་པ་དང་མཚན་མ་མེད་
པ་དང་ཞི་བ་དང་། བདེ་བར་གནས་པས་མྱ་ངན་ལས་འདས་པ་མཐོང་ཆོས་ལ་སྡུག་བསྔལ་
མི་རྒྱུ་བས་བྲལ་བར་གྱུར་བ། ཞེས་རྒྱན་སྣང་ལས་གསུངས་པ་ཉི་ཁྲིའི་སྟོང་ཉིད་སོགས་བཅུ་
གཅིག་དང་མིང་འདོགས་མི་འདྲ་ཡང་དོན་འདྲའོ། །ཡུལ་ཟབ་པ་རྟོགས་པའི་ཡུལ་ཅན་སྒོམ་
ལམ་ཟབ་པར་འཇོག་ཚུལ་འདི་རྟོགས་སྣང་ལས་མི་འཐད་པར་གསུངས་པ་རེད་མདའ་བའི་
འདོད་པ་བཀོད་པ་ཡིན་ཏེ། །ཉི་ཟེར་ལས། །སྒོམ་པའི་ལམ་ནི་ཟབ་པ་ཡིན་ཏེ། ཟབ་མོ་
ཉིད་རང་གི་ངོ་བོར་ཁྱད་ཆོས་སུ་ལྡན་པའི་ཕྱིར། འདིར་ཟབ་མོ་མངོན་སུམ་དུ་བྱས་པས་
ཟབ་མོར་སྔ་རབས་པ་དག་འཆད་པ་ནི་མ་ཡིན་ཏེ། དེ་ལྟར་ན་དངོས་པོ་བརྗོད་དུ་མེད་
ཞེས་པའི་གཞུང་དང་མ་འབྲེལ་བར་འགྱུར་རོ། །ཞེས་གསུངས་པའི་ཕྱིར། རང་ལུགས་
ཆོས་ཐམས་ཅད་བདེན་པར་མེད་ན་སྤང་གཉེན་བདེན་པར་མེད་པས་བོར་ཐོབ་མི་རུང་ཞེས་
རྩོད་པ་ཡིན་པའི་ཕྱིར་སྐྱོན་དེ་མི་འཇུག་གོ །རྒྱན་སྣང་ལས། གནས་ཞེས་བྱ་བ་ནི་གནས་
པ་བརྗོད་པ་སྟེ། བྱང་ཆུབ་སེམས་དཔའ་སྒོམ་པའི་ལམ་གང་ལ་གནས་ནས་དྲན་པ་ཉེ་བར་

152
རྣམ་རྫོགས་ཞག་པ་བཞིནས་སྦྱོར་བ།
སངས་རྒྱས་ཀྱིས་ཆོས་མ་འདྲེམ་པ་བཅོ་བརྒྱད་ཀྱི་བར་དུ་ཡོངས་སུ་རྫོགས་
ར་འགྱུར་བ་དེ་མངོན་པར་གྲུབ་པ་མ་ལུས་པའི་རྒྱུ་ཡོངས་སུ་རྫོགས་པ་ཉིད་དུ་ཤེས་པར་བྱ་
བའི་སྒོ་ནས་རྒྱུན་དང་ལྡན་པ་ཉིད་དུ་བཤད་པའི་དོན་ཡིན་ནོ། །ཟབ་མོ་ཟབ་མོ་ཞེས་བཟླས་
ཏེ་བརྗོད་པ་ནི་ཡང་ནས་ཡང་དུ་གོམས་པར་བྱ་བའི་ལམ་ཡིན་པར་ཤེས་པར་བྱ་བའི་དོན་ཡིན་
ནོ༑ ༑ཞེས་པ་ལྟར། ཉི་སྣང་དུ་ཡང་གསུངས་པས་འགྲེལ་བའི་ཟིན་བྲིས་ལས། དང་པོར་
ཆོས་ཉིད་ཐོས་བསམ་གྱིས་ངེས་པ་རྙེད་ནས། ཞེས་པ་ནས། ཡུན་རིང་བོར་གོམས་ཚུལ་
གྱི་སྒོ་ནས་ཟབ་པར་འཇོག་ཚུལ་གཅིག་དང་གཉིས་འགྲེལ་ཆེན་ནས་གསུངས་པའི་ཕྱི་མ་གཙོ་
བོ་ཡིན་གསུངས་པ་ཡུམ་མདོ་དང་སྣང་བ་གཉིས་ཀྱི་དགོངས་པའི་གཙོ་བོ་ཡིན་པས་སྔོན་མེད་
ལེགས་བཤད་ཡིན་ནོ། །
གཉིས་པ་ཁྱད་གཞི་སྒོམ་ལམ་ལ་གསུམ་གྱི་དང་པོ་མཚམས་སྦྱར་བ་ནི། སྔར་གྱི་
དེ་ལྟར་ཁྱད་པར་བསྟན་ནས་ཁྱད་པར་གྱི་གཞི། སྒོམ་ལམ་གྱི་ངོ་བོ་གསུངས་སོ། །གཉིས་
པ་རྩ་བ་ནི། ༼ཁ༽ སྔར་ཐེག་ཆེན་གྱི་ངེས་འབྱེད་ཡན་ལག་དང་མཐོང་བའི། །ལམ་
དང་སྒོམ་པའི་ཕམ་ཉིད་ཀྱིས་མཐོང་བའི་དོན་མཁྱེན་གསུམ་གྱི་རྣམ་པ་ལ། །རིགས་པ་
བཞིས་ཡང་དང་ཡང་དུ་སེམས་པ་དང༌། །བསམ་པའི་དོན་ལ་སེམས་གནས་དགུ་ཞི་གནས་
དང་བཅས་པས་ཡང་ཡང་འཇལ་བདང་རྣམ་པར་འབྱེད་པ་སོགས་ལྷག་མཐོང་བཞིས་ཡང་
ཡང་ངེས་པར་རྟོགས་པའི་རྗེས་ལ་མངོན་རྟོགས་ཡིན་པའི་ཕྱིར། ༼ཀ༽སྒོམ་པའི་ལམ།།
ཆོས་ཅན། རྒྱུན་ཆགས་སུ་འཇུག་པ་ཡིན་ཏེ། ཞེས་དེ་ནི་རྒྱུན་ཆགས་འདིར་ཡང་སྦྱར་བ་
འགྲེལ་བའི་དགོངས་པའོ། །༼ག༽ མདོ་ནི། བཅོམ་ལྡན་ནས། རྟོག་པར་བྱེད་པ་ནི། ཞེས་
པས་ཐོས་བསམ་སྒོམ་པའི་སྒོམ་ལམ་གྱི་ངོ་བོ་དང་། རབ་འབྱོར། ནས། ལྟ་ཅི་སྨོས། ཞེས་
པས་སྦྱོར་ལམ་བཞི་དང་མཐོང་སྒོམ་གཉིས་ཏེ་དྲུག་གི་དོན་ཡུལ་དུ་བསྟན། རབ་འབྱོར།
ནས། མི་འགྲོའོ། །ཞེས་པས་ཕན་ཡོན་འཁོར་བར་རྒྱབ་ཀྱིས་ཕྱོགས་པ་དང༌། འདོད་པ་

འགྲེལ་མཆན་སྐབས་བཞི་པ། 153 རྣམ་རྫོགས་སྦྱོར་བ།
ལས་ཟད་པ་དང་མཐར་འབྱིན་པ་རྒྱུན་དང་བྲལ་བ་གསུམ་བསྟན་ཏོ། །གསུམ་པ་འགྲེལ་
བ་ནི། ཞེས་བྱ་བ་གསུངས་ཏེ། ཐོས་པ་དང་བསམ་པ་དང་སྒོམ་པ་ལས་བྱུང་བའི་
ཤེས་རབ་དག་གམ། འདམ་ང་ཅན་ཡིན་པས་ཡང་ན་ཏིང་ངེ་འཛིན་གྱི་སྦྱོར་བའི་དུས་
ཀྱི་ཤེས་རབ་དང་དངོས་གཞིའི་དུས་ཀྱི་ཤེས་རབ་དང་རྗེས་ལས་བྱུང་བའི་ཤེས་རབ་ཀྱིས།
གོ་རིམ་བཞིན་དུ་ངེས་པར་འབྱེད་པའི་ཡན་ལག་ལ་སོགས་པ་གསུམ་ལ་སྟེ་གསུམ་གྱིས་
ངེས་པར་མཐོང་བའི་དོན་སྟོང་ཉིད་སོགས་ཡང་དང་ཡང་དུ་སེམས་པ་དང་། འཇལ་
བ་དང་ངེས་པར་རྟོག་པའི་རྗེས་ལ་མངོན་རྟོགས་དག་ནི་སྒོམ་པའི་ལམ་གྱི་གནས་སྐབས་
སུ་རྒྱུན་ཆགས་སུ་འབྱུང་བ་ཡིན་ནོ། །མདོ་ནི། བརྒྱད་སྟོང་བར་བཅོམ་ལྡན། ནས། དེ་
སྙེད་དག་བྱེད་དོ། །ཞེས་པ་ཉི་ཁྲི་ལྟར་རོ། །གསུམ་པ་དབྱེ་བ་ལ། དབྱེ་བ་དངོས་དང༌།
རྩོད་པ་སྤོང་བའོ། །དང་པོ་ལ་གསུམ་གྱི་དང་པོ་དྲི་བའི་མཚམས་སྦྱར་བ་ནི། སྒོམ་ལམ་
དེ་ལ་གྲངས་རྣམ་པ་དུ་ཞིག་ཡོད་ཅེ་ན། གཉིས་པ་རྩ་བ་ནི། ཐེག་ཆེན་སྒོམ་ལམ་དེ་ནི་
བསྐལ་བ་གྲངས་མེད་གཉིས་སུ་རྒྱུན་ཆགས་སུ་ཡང་ཡང་སྒོམ་པ་ཡིན་པའི་ཕྱིར། ། རྩ་
བའི་དབྱེ་བ་ཆུང་དང་འབྲིང་དང་ཆེན་པོ་རྣམས།དང་། དེ་ཉིད་ལ་ཡང་ཆུང་ངུའི་ཆུང་
སོགས་པས་ཆུང་ངུའི་འབྲིང་ཆེན་པོ། འབྲིང་གི་ཆུང་འབྲིང་ཆེན་པོ། ཆེན་པོའི་ཆུང་འབྲིང་
ཆེན་པོའི་དབྱེ་བ་ཡིས། ཡན་ལག་གི་རྣམ་པས་རྣམ་པ་དགུར་བཞེད་དོ། །ཤརྟིས་རྩ་
བའི་འང་སྒྲས་སྤང་བྱ་དགུ་སྡུད་པར་བཤད་པས་རྒྱ་དཔེ་འགའ་ཞིག་རྣམ་པའང་དགུར་བཞེད་
དོ་ཞེས་ཡོད་སྣང་ལ། རང་ལུགས་སྤང་བྱ་ཤུགས་ལ་བསྟན་པས་མི་དགོས་སོ། །མདོ་ནི་
ཉི་སྣང་དང་ལེ་བརྒྱད་མར་སྤང་གཉེན་དང་པོ་བརྒྱད་ལ་ཤེར་ཕྱིན་དང་བྲལ་བ། ཞེས་པ་
བརྒྱད་ཀྱིས་སྤང་བྱ་ཆེ་རིམ་དང༌། ཤེར་ཕྱིན་ལ་བརྩོན་པ་བརྒྱད་ཀྱིས་གཉེན་པོ་སྒོམ་ལམ་
བརྒྱད་ཆུང་རིམ་ནས་སྦྱར་ཞིང་དགུ་བ་གཉེན་པོ་དངོས་སུ་བསྟན་པའི་ཤུགས་ལ་སྤང་བྱ་བསྟན་
པས་མདོ་གཅིག་སྦྱར་བ་ནི། རབ་འབྱོར་གཞན་ཡང༌། ནས། བསོད་ནམས་འཕེལ་བར་

འགྲེལ་མཆན་སྐབས་བཞི་པ། 154 རྣམ་རྫོགས་སྦྱོར་བ།
འགྱུར་རོ། །ཞེས་པའོ། །སོ་སོའི་མཚམས་སླའོ། །གསུམ་པ་འགྲེལ་བ་ནི། ཞེས་བྱ་བ་
གསུངས་ཏེ། སྒོམ་སྤང་ལ་ཉོན་སྒྲིབ་ཡོད་ན་ཅིའི་ཕྱིར་རྣམ་རྟོག་ཤེས་སྒྲིབ་ཀྱི་གཉེན་པོ་ཙམ་
གསུངས་ཞེ་ན། དབྱིག་གཉེན་གྱི་མདོ་རྒྱན་འགྲེལ་བར། བྱང་ཆུབ་སེམས་དཔའ་རྣམས་
ཀྱི་ཉོན་མོངས་པ་ནི་རྣམ་པར་རྟོག་པའོ་ཞེས་འབྱུང་བའི་ཕྱིར། དེ་སྤངས་ན་ཉོན་སྒྲིབ་
ཀྱི་གཉེན་པོ་ཆེད་དུ་འབད་མི་དགོས་པའི་ཕྱིར་རོ། །སྤང་གཉེན་གྱི་གོ་རིམ་མི་འཐད་པར་
ཐལ། རྡེའུ་ནི་མཛུབ་མོས་ཀྱང་འདོར་ནུས་པ་བཞིན་སྤང་བྱ་ཆུང་ངུ་ལ་གཉེན་པོ་ཆུང་ངུ་
སྦྱར་དགོས་པའི་ཕྱིར་ཟེར་བར། དེ་ལྟར་མིན་ཏེ། མཛོད་འགྲེལ་ལས། མུན་པ་ཤིན་ཏུ་
ཆེན་པོ་ནི་སྣང་བ་ཆུང་ངུས་སེལ་ལ། ཆུང་ངུ་ནི་ཆེན་པོས་སེལ་ཏོ་ཞེས་བྱ་བའི་དཔེས་
རྣམ་པར་རྟོག་པ་ཤེས་སྒྲིབ་ཆེན་པོ་དང་འབྲིང་དང་ཆུང་ངུ་རྣམས་ལ་ཡན་ལག་གི་དབྱེ་
བ་རེ་རེ་བཞིན་ཆེན་པོ་དང་འབྲིང་དང་ཆུང་ངུའི་བྱེ་བྲག་གིས་ཐ་དད་པའི་ཕྱིར་ན། སྤང་
བྱ་དེ་དག་གི་གཉེན་པོ་ཆུང་ངུ་དང་འབྲིང་དང་ཆེན་པོ་རྣམས་ཀྱང་ཡན་ལག་གི་དབྱེ་
བ་རེ་རེ་བཞིན་ཆུང་ངུ་དང་འབྲིང་དང་ཆེན་པོའི་བྱེ་བྲག་གིས་ཐ་དད་པའི་ཕྱིར། རྒྱུ་
མཚན་དེ་ལྟར་ན་དོན་དམ་པར་སྟོང་བ་ཉིད་ཀྱི་མཚན་ཉིད་ཀྱི་རང་བཞིན་ཡིན་པས་དོན་
དམ་པར་དབྱེར་མེད་ཀྱང་ཀུན་རྫོབ་ཏུ་རྣམ་པའི་སྒོ་ནས་བདེན་པར་ཞེན་པའི་རྣམ་པར་རྟོག་
པའི་གཉེན་པོའི་དབྱེ་བ་དགུ་ཡོད་པ་ལས་གྲངས་བཞིན་དུ། འདོད་པའི་ཁམས་ལ་སོགས་
པ་ཁམས་གསུམ་སདགུ་དག་ཏུ་བརྟེན་པའི་སྒོམ་ལམ་རྣམ་པ་དགུ་རྒྱུན་ཆགས་སུ་འབྱུང་
བའི་ཕྱིར། སྒོམ་པའི་ལམ་གྱི་དབྱེ་བ་དགུ་ཡིན་ནོ། །ཤེར་སྒྲོན་དུ་ས་དགུ་སྤང་བྱའི་
རྟེན་དུ་བྱས་པ་འགྲེལ་བ་ཆེ་ཆུང་གཉིས་དང་མི་མཐུན་ནོ། །ས་དགུ་ལ་བརྟེན་པའི་སྒོམ་ལམ་
དགུ་ག་ཡོད་དོ། །མདོ་ནི་བརྒྱད་སྟོང་བར་སྤང་བྱ་དྲུག་པ་འབྲིང་གི་ཆུང་ངུ་གཉེནཔོ་ལྔ་
བས་དྲུག་པའི་སྒོམ་ལམ་སྟོན་པའི་མདོས་བསྟན་ཏེ། རྒྱན་སྣང་ལས། ཆོས་ཀྱི་སྦྱིན་པ་སྔོན་
དུ་འགྲོ་བ་དམིགས་པས་ཡོངས་སུ་བསྔོ་བ་འདི་ཉིད་ནི་འོག་ནས་འཆད་པའི་ཡོངས་སུ་བསྔོ་

འགྲེལ་མཆན་སྐབས་བཞི་པ། 155 རྣམ་རྫོགས་སྦྱོར་བ།
བ་ལ་ལྟོས་ནས་རྣམ་པར་རྟོག་པ་འབྲིང་གི་ཆུང་ངུར་འགྱུར་རོ། །ཞེས་གསུངས་པའི་ཕྱིར།
བཀའ་ཆེན་སྦྱོར་ཚུལ་ནོར་རོ། །གཞན་གཉེན་པོ་དགུ་དང་སྤང་བྱ་བརྒྱད་ལ་མདོ་སོ་སོར་
བཅུ་བདུན་ཡོད་དོ། །གཉིས་པ་རྩོད་སྤོང་ལ་གཉིས། གྲངས་དང་བྱེད་ལས་ལ་རྩོད་པ་སྤོང་བའོ།།
སྒོམ་ལམ་གྱི་གྲངས་ལ་རྩོད་པ་སྤོང་བ།
དང་པོ་ལ་གཉིས་ལས་རྩོད་པས་མཚམས་སྦྱར་བ་ནི། རྒྱལ་བའི་ཡུམ་གསུམ་པོ་
དེ་དང་དེ་ལས་སྒོམ་ལམ་གྱི་རྣམ་པ་རེ་རེའི་དབང་དུ་མཛད་དེ། འབྲས་བུ་བསོད་ནམས་
གྲངས་མེད་པ་དང་གཞལ་དུ་མེད་པ་དང༌། ཚད་མེད་པ་སྐྱེ་བར་གསུངས་པའི་ཕྱིར་
འབྲས་བུ་གྲངས་མེད་པ་བཞིན་དུ་སྤང་བྱ་གྲངས་མེད་སྤོང་བས་སྤང་བྱའི་གྲངས་བཞིན་སྒོམ་
ལམ་གྱི་བྱེ་བྲག་རྣམ་པ་དགུ་ལས་མང་བ་མ་ཡིན་ནམ་ཏེ་ཡིན་པའི་ཕྱིར། ཇི་《ལྟར་ན་རྣམ་
རྟོག་དགུའི་གཉེན་པོ་སྒོམ་ལམ་རྣམ་པ་དགུ་ཞེས་བྱ་ཞེ་ན། རྩོད་པ་འདི་ལྟར་རྟོགས་སྣང་
དུ་བཀོད་པ་ལེགས་ལ། གསེར་ཕྲེང་དུ་འབྲས་བུའི་མང་ཉུང་རྒྱུའི་རྗེས་སུ་བྱེད་པས་སོ། །ཞེས་
པ་བུ་ཉ་རེད་མདའ་བ་རྣམས་ཀྱི་བཤད་པ་བཀོད་ཙམ་ཡིན་གྱི། རྟོགས་སྣང་དུ་རྒྱུ་གཅིག་
གིས་འབྲས་བུ་དུ་མ་མི་བསྐྱེད་པ་རྟོགས་ལྡན་ལ་མི་སྐྱེ་ཞེས་པ་དེ་ཡིན་ནོ། །གཉིས་པ་ལན་
ལ་གཉིས་ཀྱི་རྩ་བ་ནི། ཉི་སྣང་ལེ་བརྒྱད་མ་རྣམ་འགྲེལ་སོགས་ལྟར་ན། འབྲས་བུ་བསོད་
ནམས་གྲངས་མེད་ལ་སོགས་མདོ་ལས་བསྟན་པ་རྣམས། དམ་པའི་དོན་དུ་བཟོད་པ་
མ་ཡིན་པའི་ཕྱིར་མི་འཐད་དོ། །ཞེས་རྩོད་པ་བཀོད་ནས་ལན་དུ་དོན་དམ་པར་མི་འཐད་
ཀྱང་ཀུན་རྫོབ་ཏུ་ནི་སངས་རྒྱས་ཀྱི་ཐུགས་བརྩེ་བས། །རྒྱུ་མཐུན་གྱི་འབྲས་བུ་གསུང་
རབ་ལས་གྲངས་ཇི་ལྟར་བསྟན་པ་དེ་དག་ཐུབ་པ་བཞེད་པ་ཡིན་པའི་ཕྱིར། ཞེས་རྐང་བ་
དང་པོ་གཉིས་རྩོད་པ་དང་ཕྱི་མ་གཉིས་ལན་ཡིན་ནོ། །མདོ་ནི་སྒོམ་ལམ་ཆེན་པོའི་མདོར་
འབྲས་བུ་བསོད་ནམས་གྲངས་མེད་པ་སོགས་གསུམ་འཕེལ་བར་གསུངས་པ་ལ། དེ་གསུམ་

འགྲེལ་མཆན་སྐབས་བཞི་པ། 156 རྣམ་རྫོགས་སྦྱོར་བ།
ཞུས་པའི་ལན་དུ་འབྲས་བུ་འདུས་བྱས་དང་འདུས་མ་བྱས་ཀྱི་ཁམས་སུ་བགྲང་དུ་མེད་པ་དང་
དུས་གསུམ་དུ་ཚད་མེད་པ་དང་གང་ཟག་གང་གིས་ཚད་གཟུང་དུ་མི་ནུས་པ་གསུམ་གྱིས་ཡིན་
པར་གསུངས་པ་དང་ཆོས་ཐམས་ཅད་ལ་རྣམ་གྲངས་དེ་གསུམ་ཡོད་དམ་ཞུས་པར་ཡོད་ཅེས་
གསོལ་བ། ནས། དེ་ལྟ་བུ་ཡོད་དོ། །ཅེས་པས་གྲངས་མེད་སོགས་ཀྱི་མཚན་ཉིདདང་།
དེའི་རྒྱུ་མཚན་ཞུས་པའི་ལན་དུ་བདེན་པར་མི་དམིགས་ཞེས་གསོལ་བ། ནས། མི་དམིགས་
སོ༑ ༑ཞེས་པས་རྩོད་པ་དང་། བཅོམ་ལྡན། ནས། བཤད་པའོ། །ཞེས་པས་ལན་བསྟན་
པ་ཉི་སྣང་ལྟར་རྔོག་ཊིཀ་གི་དགོངས་པའོ། །ཉི་སྣང་དུ་དོན་དམ་བདེན་གྲུབ་དང་ཀུན་རྫོབ་
ཐ་སྙད་ལ་བྱས་སོ། །སློབ་དཔོན་གྱིས་ཀྱང་དེ་ལྟར་ལེ་བརྒྱད་མར་བཀོད་ནས་འགྲེལ་བ་ཆེ་
ཆུང་གཉིས་ཀར་བསྟན་བཅོས་སུ་སྒོམ་ལམ་དགུར་གྲངས་ངེས་པར་མཛད་པ་དང་། མདོར་
དེ་དག་རེ་རེ་ལ་བསོད་ནམས་གསུམ་གསུམ་སྐྱེ་བར་གསུངས་པ་གཉིས་རྫས་སམ་ལྡོག་པ་ལས་
ཡིན། གང་ཡིན་ཀྱང་འགལ་ལོ་སྙམ་དུ་དོགས་པ་ལ། རྐང་བ་དང་པོ་གཉིས་ཀྱིས་འབྲས་
བུ་དེ་ལྟར་བསྟན་པ་རང་གི་མཚན་ཉིད་ཐ་དད་པ་བཟོད་པ་མིན་ཀྱང་སྒོམ་ལམ་སྔ་ཕྱི་རྫས་
ཐ་དད་དགུར་དབྱེ་བ་དང༌། འབྲས་བུ་དེ་དག་གདུལ་བྱ་སྤྲོ་བ་སྐྱེ་ཕྱིར་ཐུབ་པ་མཆོག་གི་ཐུགས་
བརྩེ་བས་གསུང་རབ་ཀྱི་དོན་ཤེར་ཕྱིན་སྒོམ་པའི་རྒྱུ་མཐུན་ལ་འབྲས་བུ་དེ་རྣམ་པར་སྒོམ་ནས་
མྱང་འདས་བར་སྤྱིར་མཚན་ནམ་ལྡོག་ཆས་གྲངས་མེད་པ་ཡོད་པར་གསུངས་པ་ལྟར། སྒོམ་
ལམ་ལ་སྤང་བྱ་གྲངས་མེད་པའི་ལོགས་སས་ཕྱེ་ན་གྲངས་མེད་པ་ཡོད་ཅེས་རྐང་བ་ཐ་མ་གཉིས་
ཀྱིས་བསྟན། ཞེས་མདོ་དང་བསྟན་བཅོས་ཀྱི་དགོངས་པ་རྫོགས་པར་བཀྲལ་ཏེ་འགལ་སྤོང་
བྱས་པ། རྔོག་ཊིཀ་ལས། སྒྲུབ་པའི་སྒོ་ནས་དོན་ཐ་དད་པ་ལྟ་ག་ལ་ཡོད། ཅེས་དང༌། སྒྲོ་
འདོགས་སེལ་བའི་དགོས་པ་ལ་ལྟོས་ཏེ་གསུམ་གསུངས་ཤིང་། ཞེས་གསུངས་པས། གསེར་
ཕྲེང་ལས། བདག་ཉིད་ཆེན་པོ་དང་ཁྱུང་གི་བཞེད་པ་ཕྱི་མ་དང་། ཞེས་སོགས་ལྟར་སློབ་
དཔོན་གྱི་འདིའི་དོན་དམ་ཀུན་རྫོབ་གཙོ་བོ་རྟོག་གེ་བ་ལ་གྲགས་པའི་རང་མཚན་སྤྱི་མཚན་

འགྲེལ་མཆན་སྐབས་བཞི་པ། 157 རྣམ་རྫོགས་སྦྱོར་བ།
ལ་བཞེད་དོ། །དེས་ན་བུ་ཊིཀ་སོགས་སུ་འབྲས་བུ་མང་ཉུང་རྒྱུའི་རྗེས་སུ་བྱེད་ཅེས་པའང་།
འདི་འདྲ་ལ་དགོངས་པས་གཏན་མི་འཐད་པ་མིན་ནོ། །གཉིས་པ་འགྲེལ་བ་ལ་དོན་དམ་ལ་
ལྟོས་ཏེ་རྟགས་མ་གྲུབ་པ་དང་། ཀུན་རྫོབ་ལ་ལྟོས་ཏེ་ཁྱབ་པ་མ་གྲུབ་པའོ། །དང་པོ་ནི། ཅེས་
བྱ་བ་གསུངས་ཏེ། མདོ་ལས་འདུས་བྱས་འཁོར་བ་དང་འདུས་མ་བྱས་མྱང་འདས་སུ་དོན་
དམ་པར་གྲངས་མེད་པ་དང་། དུས་གསུམ་ལ་ཚད་མི་དམིགས་པ་གཞལ་༼ཁ༽དུ་མེད་
པ་དང༌། གང་ཟག་གང་གིས་ཚད་གཟུང་མི་ནུས་པས་ཚད་མེད་པ་སྐྱེ་བར་བསྟན་པའི་
ཚིག་ཏུ་བརྗོད་པའི་ངོ་བོ་རྣམས་ཀྱིས་ནི། དོན་དམ་པར་རམ་རྫས་སུ་ན་སྒོམ་པའི་ལམ་
༼ཁ༽སྔར་ཇི་》སྐད་བཤད་པའི་ཁྱད་པར་དང་ངོ་བོ་སོགས་ཀྱི་མཚན་ཉིད་ཅན་ཆུང་༼ཀ༽
ངུའི་ཆུང་ངུ་ལྟ་བུ་དོན་གཅིག་ཏུ་གྱུར་བ་ཡིན་ཡང་འབྲས་བུ་དུ་མ་རབ་ཏུ་སྦྱོར་བ་ལ་རྫས་
གཅིག་གིས་ལྡོག་པ་ལ་ལྟོས་ནས་ཉེ་བར་བསྐྱེད་པའི་ཕྱིར་འབྲས་བུ་རྫས་ཐ་དད་སྐྱེ་བར
རྟགས་མ་གྲུབ་བོ། །༼ཀ༽ཐ་དད་པ་ཉིད་ཀྱི་ངོ་བོར་དབྱེ་བར་བྱ་བ་བཟོད་པ་མ་ཡིན་
ནོའམ་ཡིན་ཏེ། ༼ག༽ཀུན་རྫོབ་ཏུ་ནི་སྔར་བཤད་པའི་ལྡོག་པའི་ཆོས་ཀྱིས་ཕྱེ་བའི་འབྲས་
བུའི་ངོ་བོ་ཉིད་མདོ་ལས་ཇི་སྐད་བཤད་ཅིང་བསྟན་པ་དེ་དག་བྱིས་པའི་སྐྱེ་བོ་རྣམས་
ལ་འབྲས་བུ་ཆེན་པོ་སྐྱེ་བ་རབ་ཏུ་སྟོན་པ་ཉིད་ཀྱིས་གུས་པ་བསྐྱེད་པའི་ཕྱིར་དམིགས་
པ་མེད་པའི་ཐུགས་རྗེ་ཆེན་པོའི་རང་བཞིན་གྱིས་ཆོས་ཀྱི་དབྱིངས་ཀྱི་སྐུ་མངོན་དུ་བྱས་
པའི་རྒྱུ་མཐུན་པར་གྱུར་བའི་གསུང་ཡིན་པར་དེ་བཞིན་གཤེགས་པ་བཞེད་པས་དེ་ཙམ་
གྱིས་སྒོམ་ལམ་རྫས་ཐ་དད་པ་དགུ་ལས་མང་བོ་ཉིད་དུ་ཐལ་བར་མི་འགྱུར་རོ། །མདོ་
ནི༑ བརྒྱད་སྟོང་བར་རབ་འབྱོར་གྱི། ནས། བླ་དྭགས་ལགས། ཞེས་པ་རྩོད་པ་དང་།
བཅོམ་ལྡན། ནས། གསུངས་སོ། །ཞེས་པ་ལན་ནོ། །

འགྲེལ་མཆན་སྐབས་བཞི་པ། 158 རྣམ་རྫོགས་སྦྱོར་བ།
སྒོམ་ལམ་ཀྱི་བྱེད་པ་ལ་རྩོད་པ་སྤོང་བ།
གཉིས་པ་བྱེད་པར་རྩོད་སྤོང་ལ་དོན་དམ་དང༌། ཐ་སྙད་ལ་ལྟོས་པའི་རྩོད་སྤང་གཉིས།
དང་པོ་ལ་གཉིས། དང་པོ་རྩོད་པ་ལ་གསུམ་གྱི་དང་བོ་མཚམས་སྦྱར་བ་ནི། བདེན་པའི་
སྟོང་བ་ཉིད་ཀྱི་མཚན་ཉིད་ཀྱིས་ན་སྒོམ་ལམ་གོམས་པ་ཕུལ་དུ་བྱུང་བ་བྱར་མེད་པ་
མ་ཡིན་ནམ་སྟེ་ཡིན་པར་ཐལ། ཁྱབ་པ་དེའི་ཕྱིར་སྒོམ་ལམ་དུ་སྤང་གཉེན་ཉམས་ཐོབ་
ཅུང་ཟད་ཀྱང་མི་བྱེད་པ་ཁོ་ནའོ་སྙམ་པའི་སྟོང་བ་རྟེན་༼ཀ༽འབྱུང་འགལ་བར་འཛིན་
པའི་སྐྱེ་བོ་བླློ་དམན་པའི་ངོར་དོགས་པ་བསུ་བར། གཉིས་པ་རྩ་བ་ནི། ༼ཁ༽དངོས་
པོ་དམ་པར་བརྗོད་དུ་མེད་པ་ལ། །ཉམས་པ་དང་༼ ག༽ ནི་འཕེལ་མི་རུང་བའི་ཕྱིར།
༼ཀ༽སྒོམ་ཞེས་བྱ་བའི་ལམ་གྱིས་ནི་ཆོས་ཅན། སྤང་བ་ཅི་ཞིག་ཉམས་ཤིང་གཉེན་པོ་
ཅི་ཞིག་འཐོབ་སྟེ་བོར་ཐོབ་མི་རུང་བར་ཐལ། བདེན་པར་མེད་པའི་ཕྱིར། ཁྱབ་སྟེ། ༼ག༽
མདོ་ནི། གསོལ་བ། བཅོམ་ལྡན། ནས། འཚང་རྒྱ་བར་འགྱུར་རོ། །ཞེས་པའོ། །གསུམ་
པ་འགྲེལ་བ་ནི། ཅེས་བྱ་བ་གསུངས་ཏེ། བདེན་པས་སྟོང་བའི་ཆོས་ཉིད་ཀྱི་རང་གི་
ངོ་བོར་འདོད་པའི་སྒོམ་ལམ་གྱི་དངོས་པོ་ཆོས་ཅན། ༼༢༽དོན་དམ་པར་ངོ་བོ་ཉིད་
མེད་པ་ཉིད་ཀྱིས་སོ། །ཁྱབ་པར་ཐལ། དོན་དམ་པ་ཡང་དག་པར་ན་དེ་ཉིད་དང་གཞན་
ཉིད་དང་གཉིས་ཀ་དང་གཉིས་ཀ་མ་ཡིན་ཉིད་དུ་བརྗོད་དུ་མེད་པ་ལ་སྒོམ་པ་ཕུལ་དུ་
ཕྱིན་པར་བྱར་མེད་པའི་ཕྱིར། ༼༡༽མི་མཐུན་པའི་ཕྱོགས་དང་གཉེན་པོ་དག་གོ་རིམ་
བཞིན་དུ་འབྲལ་བ་དང་སྐྱེ་བར་མི་རུང་ངོ་སྟེ། རྒྱུ་མཚན་དེ་བས་ན་སྒོམ་པ་ཞེས་བྱ་
བའི་ལམ་གྱིས་མི་མཐུན་པའི་ཕྱོགས་ཀྱི་ངོ་བོ་ནི་ཅི་ཞིག་པོར་རྣམ་པར་བྱང་བ་ནི་ཅི་
ཞིག་འཐོབ་སྟེ། ཅུང་ཟད་ཀྱང་མི་བྱེད་པ་ཉིད་ཡིན་པས་སྤང་བྱའི་གཉེན་པོར་ཉེ་བར་
དགོད་པར་མི་བྱ་བ་ཁོ་ནའོ་ཞེ་ན་ཏེ། ༼༣༽མདོ་ནི། བརྒྱད་སྟོང་བར་རབ་འབྱོར་གྱི།

འགྲེལ་མཆན་སྐབས་བཞི་པ། 159 རྣམ་རྫོགས་སྦྱོར་བ།
ནས། ཉེ་བར་མི་འགྱུར་རོ། །ཞེས་པའོ། །གཉིས་པ་ལན་ལ་གསུམ་གྱི་དང་པོ་མཚམས་
སྦྱར་བ་ནི། སྔར་བཤད་པའི་སྐྱོན་ཡོད་པ་དེ་ལྟ་མ་ཡིན་ཏེ། རྒྱུ་མཚན་འོག་ནས་འབྱུང་
བ་འདི་ལྟར། གཉིས་པ་རྩ་བ་ནི། བླ་མེད་བྱང་ཆུབ་ཐ་སྙད་དུ་གདུལ་བྱའི་དོན་བྱེད་པ་
ཇི་ལྟ་བ་དེ་བཞིན་དུ། །ཐེག་ཆེན་སྒོམ་ལམ་འདི་ནི་ཐ་སྙད་དུ་སྤང་བྱ་ཉམས་པ་སོགས་
འདོད་པའི་དོན་སྒྲུབ་པར་བྱེད་པས་ཁྱབ་པ་མ་ངེས་ལ། བླ་མེད་བྱང་ཆུབ་པའི་ཡེ་ཤེས་
དེ་བཞིན་ཉིད་སྤྲོས་བྲལ་གྱི་མཚན་ཉིད། །ཡིན་པར་མ་ཟད་སྒོམ་ལམ་དེ་ཡང་དེ་བཞིན་
ཉིད་དེ་ཡི་མཚན་ཉིད་དུ་བཞེད་པས་དོན་དམ་པར་སྤང་གཉེན་བོར་ཐོབ་མེད་པར་འདོད་
ཅེས་རྐང་པ་དང་པོ་གཉིས་ཐ་སྙད་དུ་ཉམས་འཕེལ་བྱེད་པ་དང་ཐ་མ་གཉིས་དོན་དམ་དུ་འདོད་
པའི་ལན་དུ་གསེར་ཕྲེང་ལས་གསུངས་པ་མདོ་ལྟར་ལ། རྣམ་བཤད་དུ་དོན་དམ་དུ་འདོད་
ལན་འདི་རྩ་བས་དངོས་སུ་མ་བསྡུས་གསུངས་པ་ཚིག་ཟིན་ལ་བདེན་སྟོང་གི་རང་བཞིན་ཡིན་
ཙམ་ལས་མེད་པས་ཡིན་ནོ། །མདོ་ནི། བཅོམ་ལྡན། ནས། ཡོངས་སུ་བསྔོའོ། །ཞེས་པ་
ཐ་སྙད་དུ་དང་། གསོལ་བ། ནས། སྤྱོད་པར་བྱའོ། །ཞེས་པས་བྱང་ཆུབ་ཀྱི་རང་བཞིན་
དང་དོན་དམ་གྱི་ལན་བསྟན་ཏོ། །
གསུམ་པ་འགྲེལ་བ་ལ་ཐ་སྙད་དུ་ཁྱབ་པ་མ་གྲུབ་པ་དང༌། དོན་དམ་དུ་འདོད་པའི་
ལན་ནོ། །དང་པོ་གཉིས་ཀྱི་དང་པོ་དཔེ་སྒྲུབ་པ་ནི། ཅེས་བྱ་བ་གསུངས་ཏེ། ཇི་ལྟར་
ཏེ་དཔེར་ན་དོན་དམ་པར་འཕེལ་འགྲིབ་ཀྱིས་ཁྱད་པར་དུ་བྱར་མེད་པའི་དེ་བཞིན་ཉིད་
ཀྱི་མཚན་ཉིད་ཡིན་ཀྱང་ཀུན་རྫོབ་ཏུ་བླ་མེད་བྱང་ཆུབ་སྤྲོས་པ་མེད་པའི་ཡེ་ཤེས་ཀྱི་བདག་
ཉིད་ཆོས་ཀྱི་《སྐུས་ལོངས་སྐུའི་བདག་རྐྱེན་དང༌། ལ་སོགས་པས་ལོངས་སྐུས་སྤྲུལ་སྐུའི་
རང་བཞིན་གྱི་སངས་རྒྱས་གྱི་བདག་པོའི་རྐྱེན་བྱས་པ་ཙམ་གྱིས། གདུལ་བྱའི་སྐྱེ་བོ་
རྣམས་ཀྱི་བསོད་ནམས་དང་ཡེ་ཤེས་ཀྱི་ཚོགས་ཆེ་ཆུང་གི་རྗེས་སུ་མཐུན་པར་དོན་ཁྱད་
པར་ཅན་གཟུགས་སྐུ་གཉིས་སུ་》སྣང་བའི་སེམས་བསྐྱེད་པའི་སྒོ་ནས། དོན་དམ་པར་

འགྲེལ་མཚན་སྐབས་བཞི་པ། 160 རྣམ་རྫོགས་སྦྱོར་བ།
མེད་ཀྱང་ཐ་སྙད་དུ་སོ་སྐྱེ་ལས་དག་ནས་བྱང་འཕགས་བར་གྱི་གདུལ་བྱའི་མངོན་པར་འདོད་
པའི་དོན་བྱེད་པ་ཡིན་ནོ། །གཉིས་པ་དོན་ལ་སྦྱར་བ་ནི། དཔེ་དེ་བཞིན་དུ། བདག་
མེད་བསྒོམས་པས་སྤང་བྱ་གློ་བུར་གྱི་དྲི་མ་དང་བྲལ་བའི་སྒོ་ནས་མངོན་སུམ་དུ་བྱས་
པའི་སྒོམ་པའི་ལམ་འདི་བདེན་སྟོང་དེ་བཞིན་ཉིད་ཀྱི་མཚན་ཉིད་ཡིན་ཀྱང་ཐེག་ཆེན་སྒོམ་
ལམ་འདི་ཡང་ཀུན་རྫོབ་ཏུ་སྤང་བྱ་ཉམས་པ་དང་གཉེན་པོ་འཕེལ་བ་སོགས་མངོན་པར་
འདོད་པའི་དོན་གྱི་བྱ་བ་བྱེད་དོ། །གཉིས་པ་དོན་དམ་ལ་ལྟོས་པའི་ལན་ནི། དོན་དམ་
པར་ནི་ཉམས་པ་དང་འཕེལ་བ་དགག་པའི་ཚུལ་དུ་བཞེད་པས་ན་སྒོམ་ལམ་མཉམ་བཞག་
དེའི་ཚེ་དོན་དམ་པར་སྦྱོར་བ་མེད་པ་ཉིད་སྟོང་ཉིད་ལ་སྦྱོར་བ་ཡིན་པའི་ཕྱིར། དོན་
དམ་པར་བོར་ཐོབ་བྱེད་པར་ཐལ་བའི་ཉེས་པ་མེད་དོ། །གསེར་ཕྲེང་ལས། བཞེད་པས་
འདོད་པ་ཡིན་ནོ། །ཞེས་དེའི་ཚེ་ཞེས་པ་ལན་གཉིས་ཀའི་དོན་བསྡུར་བྱས་ནས་དོན་དམ་པར་
ཉམས་འཕེལ་ལ་སྦྱོར་བ་མེད་པའི་ཕྱིར་ཀུན་རྫོབ་ཏུ་ཉམས་འཕེལ་ལ་སྦྱོར་བ་ཡོད་པའི་ཕྱིར་
ཉེས་པ་མེད་ཅེས་སྦྱར་རོ། །མདོ་ནི་བརྒྱད་སྟོང་བར། བཅོམ་ལྡན། ནས། ཡོངས་སུ་
བསྔོའོ། །ཞེས་བ་རྐང་པ་དང་པོ་གཉིས་དང་། དེ་ནས། ནས་འགྲིབ་པ་མེད་དོ། །ཞེས་པ་
ཐ་མ་གཉིས་ཀྱིས་དང༌། གལ་ཏེ་ནས། བཅོ་བརྒྱད་པའོ། །ཞེས་པ་ལམ་གྱི་ནུས་པ་སྟོན་
པ་ཞར་བྱུང་བྱས་སོ། །
གཉིས་པ་ཐ་སྙད་ལ་ལྟོས་པའི་རྩོད་སྤོང་ལ་གཉིས། རྩོད་པ་དང་། ལན་ནོ། །དང་
པོ་ལ་གསུམ་གྱི་དང་པོ་མཚམས་སྦྱར་བ་ནི། དོན་དམ་པར་ཉམས་འཕེལ་མེད་པ་དེ་ལྟར་
ཡིན་ན་ཡང་དོན་དམ་དུ་མ་ཟད་སྒོམ་ལམ་གྱིས་ཀུན་རྫོབ་ཏུ་ཡང་བྱང་ཆུབ་ཐོབ་པའི་དོན་
བྱེད་པར་མི་རུང་ངོ་སྙམ་པའི་དོགས་པ་བསུ་བར། གཉིས་པ་རྩ་བ་ནི། ཀུན་རྫོབ་དང་
དོན་དམ་པའི་བྱང་ཆུབ་ཀྱི་སེམས་ནི་ཆོས་ཅན། བྱང་ཆུབ་བསྐྱེད་པར་མི་རིགས་པར་ཐལ།
སྔ་མ་ཁོ་ནས་བྱང་ཆུབ་པར། རིགས་པ་མིན་ལ་དེར་མ་ཟད་ཕྱི་མ་ཁོ་ནས་ཀྱང་མ་ཡིན།།

རྣམ་རྫོགས་སྦྱོར་བ།
འགྲེལ་མཆན་སྐབས་བཞི་པ། 161
སྔ་ཕྱི་མང་བོ་གཅིག་ཆར་འབྱུང་བས་ཀྱང་མ་ཡིན། སྔ་ཕྱི་རིམ་གྱིས་འབྱུང་བ་མང་བོས་
ཀྱང་བྱང་ཆུབ་མི་བསྐྱེད་པའི་ཕྱིར། ཞེས་རྣམ་བཤད་དུ་བཀོད་པ་སྦས་དོན་མཐའ་དཔྱད་
པ་ཡིན་ལ། གསེར་ཕྲེང་ལས། ཉི་སྣང་ལྟར་སྔ་ཕྱི་རེ་རེས་མི་ཐོབ་པའི་ཕྱིར་ཏེ། སྔ་ཕྱི་དེ་
དག་ཕྲད་པ་མེད་པའི་ཕྱིར། ཞེས་པ་མདོའི་སྒྲས་ཟིན་ལྟར་ཡིན་ནོ། །མདོ་ནི། གསོལ་བ།
ནས། འཚང་རྒྱ་བར་མི་ནུས་སོ། །ཞེས་པའོ། །འདིར་སྒོམ་ལམ་ལ་སྦྱར་དགོས་པ་ལ་
སེམས་བསྐྱེད་ལ་སྦྱར་བ་ཁ་ཅིག་ཁྱབ་བྱེད་བཀག་པས་ཁྱབ་བྱ་བཀག་ཟེར་ཀྱང་། སྔར་དོན་
ཁྱད་པར་ཅན་སྣང་བའི་སེམས་བསྐྱེད་པ་ཞེས་པའི་དཔེ་ལ་རྩོད་ཅེས་གསེར་ཕྲེང་ལས་གསུངས་
པ་དེའི་ཐད་ཀྱི་མདོ་ལས། ཡིད་ལ་བྱེད་པ་དེ་དག་དང་སེམས་བསྐྱེད་པ་དེ་དག་དང་དགེ་
བའི་རྩ་བ་དེ་དག་བླ་མེད་རྫོགས་བྱང་དུ་བསྔོ། ཞེས་ཐ་སྙད་དུ་སྒོམ་ལམ་གྱིས་བྱང་ཆུབ་
ཐོབ་བྱེད་བསྔོ་བ་སེམས་བསྐྱེད་གསུངས་པས་དཔེས་ཐ་སྙད་དུ་བྱང་ཆུབ་ཐོབ་པ་ལ་དོགས་
པ་བཅད་ཅེས་པ་ཡིན་གྱི་འགྲེལ་བའི་དེ་མདོར་རྩོད་དོན་མེད་དོ། །དེས་ན་རྣམ་བཤད་དུ་
སེམས་བསྐྱེད་གཉིས་ཀ་རྩོད་གཞིར་བཟུང་བ་གནད་ཆེའོ། །རད་ཀིར་གྱིས་སེམས་སྒོམ་ལམ་
ལ་བྱས་སོ། །བླ་མ་བཟང་བས་འདིའི་སྐབས་མདོ་ལས་ས་བཅུ་བོ་འདི་ཐོབ་པ་ཞེས་འབྱུང་
བས་ཐེག་ཆེན་གྱི་ས་བཅུའི་ཟག་མེད་ཀྱི་སེམས་ཡིན་ཟེར་བ་མི་འཐད་དེ། དེ་དཀར་པོ་རྣམ་
མཐོང་ནས་བྱས་པ་རྟོགས་པའི་བར་བདུན་དང་རང་རྒྱལ་བྱང་སེམས་སངས་རྒྱས་དེ་བཅུ་
ལ་གསུངས་པའི་ཕྱིར་དང་། ཉི་སྣང་ལས། དེའི་ཡུལ་དུ་གྱུར་བའི་ས་བཅུ། ཞེས་གསུངས་
པའི་ཕྱིར། གསུམ་པ་འགྲེལ་བ་ལ། རྟགས་སྒྲུབ་པ་དང༌། ཐལ་བ་དགོད་པ་གཉིས། དང་
པོ་ལ་གསུམ་གྱི་དང་པོ་སྔ་ཕྱིའི་རེ་རེ་བས་མི་ཐོབ་པའི་རྟགས་སྒྲུབ་ནི། ཞེས་བྱ་བ་གསུངས་
ཏེ༑ སྔ་ཕྱིར་གྱུར་བའི་སེམས་རེ་རེ་ཁོ་ན་ལ་སངས་རྒྱས་ཀྱི་བྱང་ཆུབ་སྒྲུབ་པར་བྱེད་
པའི་ཐབས་རྣམ་པ་ཐམས་ཅད་མཁྱེན་པ་ཉིད་ལ་སོགས་པས་སྐད་ཅིག་སྦྱོར་གྱི་བར་གྱི་
མངོན་རྟོགས་སུ་བཤད་པའི་དོན་མཐའ་དག་མི་སྣང་བའི་ཕྱིར་ན། བྱང་ཆུབ་ཀྱི་སེམས་

འགྲེལ་མཆན་སྐབས་བཞི་པ། 162 རྣམ་རྫོགས་སྦྱོར་བ།
གཉིས་སྔ་ཕྱི་རེ་རེས་བྱང་ཆུབ་ཐོབ་པར་ནི་རིགས་པ་མ་ཡིན་ནོ། །གཉིས་པ་གཅིག་ཆར་
བྱུང་བ་མང་བོས་མི་ཐོབ་པ་ནི། འདོད་པའི་དོན་རྣམ་མཁྱེན་སྒྲུབ་པར་བྱེད་པའི་ཐབས་
སྣང་བའི་སེམས་གཅིག་ཅར་བྱུང་བ་མང་པོ་ཉིད་ཀྱིས་ཀྱང་བསྐྱེད་པ་མ་ཡིན་ཏེ། ༼ཁ༽
མདོ་ལས་སེམས་ཅན་རྣམས་ནི་རྣམ་པར་ཤེས་པའི་རྒྱུད་རེ་རེ་བའོ་ཞེས་འབྱུང་་བབས་
སོ༑ ༑༼ཀ༽དེ་ལྟ་བུ་མི་སྲིད་པའི་ཕྱིར་རོ། །རྟགས་གྲུབ་སྟེ། ༼ག༽གསུམ་པ་དུ་མ་
རིམ་གྱིས་འབྱུང་བས་མི་ཐོབ་པ་ནི། བླ་ན་མེད་པའི་སངས་རྒྱས་ཀྱི་བྱང་ཆུབ་སྒྲུབ་པར་
བྱེད་པའི་རྒྱུ་དྲན་པ་ཉེ་བར་བཞག་པ་ལ་སོགས་པ་ནས་སངས་རྒྱས་ཀྱི་ཆོས་མ་འདྲེས་
པ་བཅོ་བརྒྱད་ཀྱི་བར་རྟོགས་ཤིང་ཐོབ་པར་འགྱུར་བའི་སེམས་བསྐྱེད་རང་གི་ངོ་བོ་རིམ་
གྱིས་འབྱུང་བའི་སེམས་རྣམ་པ་གཉིས་བྱུང་བ་སྔ་ཕྱིར་གྱུར་བ་མང་པོ་ཉིད་ཀྱིས་ཀྱང་
བྱང་ཆུབ་བསྐྱེད་པར་རིགས་པ་མ་ཡིན་ཏེ། ༼ང༽ཕྱི་༼༢༽མ་དེ་བྱུང་མ་ཐག་ཏུ་སྔ་མ་
དེ་རྗེས་སུ་འགྲོ་བ་མེད་པ་ཉིད་དུ་འཇིག་པས་ནའོ། །༼༡༽དེ་དག་འབྲས་བུ་གཅིག་བསྐྱེད་
པ་ལ་ཕན་ཚུན་འབྲེལ་བ་མེད་པའི་ཕྱིར་རོ། །རྟགས་གྲུབ་སྟེ། ༼༣༽གཉིས་པ་རྩ་བའི་
ཐལ་བ་འགོད་པ་དང་། ༼ཁ༽བྱང་ཆུབ་ཀྱི་སེམས་གཉིས་སྔ་ཕྱི་རེ་རེ་དང་། མང་པོ་གཅིག་
ཆརཚོགས་པ་དང་རིམ་གྱིས་འབྱུང་བ་གང་གིས་ཀྱང་བྱང་ཆུབ་ཐོབ་མི་ནུས་པ་དེ་བས་ནའོ།།
༼ཀ༽ཇི་ལྟར་དོན་ཁྱད་པར་ཅན་》སྣང་༼ག༽ བའི་སེམས་བསྐྱེད་པའི་སྒོ་ནས་བྱང་ཆུབ་
བསྐྱེད་པའི་དོན་བྱེད་མི་རིགས་པར་ཐལ་ཅེ་ན། ༼ག༽མདོ་ནི། བརྒྱད་སྟོང་བར་བམ་
བོ་བཅུ་བདུན་པ། ནས། སོགས་པར་འགྱུར། ཞེས་པའོ། །གསེར་ཕྲེང་དུ། འགྲེལ་བའི་
ཕན་ཚུན་འགྲེལ་བ་མེད། ཅེས་པ་དང༌། བུད་ངྷ་ཤྲིས་སྡུད་འགྲེལ་ལས། ལྷན་ཅིག་པ་མེད་
པའི་ཕྱིར། ཞེས་པར་བརྟེན་ནས་རྟགས་ཐ་མ་ལ་མང་པོ་རིམ་གྱིས་བྱུང་བ་དུས་གཅིག་ཏུ་
འདུས་པས་ཀྱང་མི་ཐོབ། ཞེས་སྦྱར་ནས། ལན་ཡང་དེ་ནི་ཡང་དག་པ་མ་ཡིན་པས།
ཞེས་རྟགས་ཐམས་ཅད་ལ་ཁྱབ་མེད་ཀྱི་ལན་འདེབས་པར་གསུངས་ཤིང༌། རྣམ་བཤད་དང་

འགྲེལ་མཆན་སྐབས་བཞི་པ། 163 རྣམ་རྫོགས་སྦྱོར་བ།
རྟོགས་སྣང་དུ། རྒྱན་སྣང་ལས། སྔར་བཤད་པའི་ཕྱོགས་མངོན་པར་འདོད་པ་མ་ཡིན་
པའི་ཕྱིར། ཕྱོགས་ཕྱི་མ་ལ་རབ་ཏུ་གྲགས་པའི་དཔེའི་ཚུལ་གྱིས་ལན་གདབ་པའི་ཕྱིར། ཞེས་
པར་བརྟེན་ནས་རྟགས་སྔར་ལྟར་བཀོད་ནས། ཐ་མ་ལ་རྟགས་མ་གྲུབ་ཀྱི་ལན་དང་། དེའི་
སྒྲུབ་བྱེད་དེ་བྱུང་མ་ཐག་ཏུ་རྗེས་སུ་འགྲོ་བ་མེད་པར་འཇིག་པ་ལ་ཁྱབ་པ་མ་ངེས་པའི་ལན་
འདེབས་པ་རྟོགས་སྣང་ལྟར་རོ། །རེད་མདའ་བ་ཆེན་པོས། བྱང་ཆུབ་བསྐྱེད་ཚུལ་གསུམ་
པོ་འདི་མཐའ་ཆོད་དམ་མ་ཆོད། དང་པོ་ལྟར་ན་དེ་གསུམ་གང་ཡང་མི་རིགས་ན་ཐོབ་པ་
མེད་པར་ཐལ་ལ། མ་ཆོད་ན་སློབ་དཔོན་ཕྱོགས་སྔ་བསུ་བ་ལ་མི་མཁས་པར་འགྱུར་ཏེ། མཐའ་
ཆོད་མ་ཆོད་པའི་དོགས་པ་ཁོང་ནས་བསུས་པའི་ཕྱིར་ཞེ་ན། དེ་ནི་ཡང་དག་པ་མ་ཡིན་པས།
ཞེས་ཕྱོགས་གསུམ་གྱིས་བྱང་ཆུབ་མི་སྐྱེད་པར་བརྒལ་བ་ཡང་དག་མིན་ཏེ། མང་པོ་རིམ་
གྱིས་འབྱུང་བས་སྐྱེད་པ་མར་མེ་དཔེས་སྒྲུབ་པ་རྒྱན་སྣང་གི་དགོངས་པར་གསུངས་པ་ལྟར།
རྣམ་བཤད་དང་རྟོགས་སྣང་དུ་བཀོད་པས་གསེར་ཕྲེང་གི་དེ་ལ་མི་གནོད་དེ། དེར་ཡང་སྔ་
ཕྱི་མང་བོ་དུས་གཅིག་ཏུ་ཚོགས་པས་མི་བསྐྱེད་ཀྱང་རིམ་གྱིས་འབྱུང་བས་བསྐྱེད་པར་གསུངས་
པས་དོན་གཅིག་པའི་ཕྱིར།
གཉིས་པ་ལན་ལ་གསུམ་གྱི་དང་པོ་མཚམས་སྦྱར་བ་ནི། ཇི་སྐད་བཤད་པའི་རྩོད་
པདེ་ནི་ཡང་དག་པ་མ་ཡིན་པས། དེའི་ལན་ནི། གཉིས་པ་ནི། འབྲུ་མར་གྱི་སྒྲོན་མེ་
སྐད་ཅིག་སྔ་མ་ལས་ཕྱི་མ་ནུས་ལྡན་རིམ་གྱིས་འབྱུང་བས་སྡོང་བུ་སྣུམ་ལྡན་རིམ་གྱིས་རྫོགས་
པར་སྲེག་པའི་མར་མེའི་དཔེ་ཡི་ཚུལ་རྟོགས་པར་སླ་བ་ཉིད་གྱིས་ནི། བྱང་ཆུབ་ཀྱི་སེམས་
གཉིས་སྐད་ཅིག་སྔ་ཕྱི་རེ་རེ་བ་དང་དུས་མཉམ་དུ་ཚོགས་པས་མི་ཐོབ་ཀྱང་མང་པོ་རིམ་གྱིས་
འབྱུང་བས་རང་འབྲས་སྐུ་གསུམ་བསྐྱེད་པ་དང༌། ཟབ་མོའི་ཆོས་ཉིད་རྣམ་པ་བརྒྱད་ཀྱང་
འཐད་པར་ཁོང་དུ་ཆུད་པར་ཤེས་པར་བྱའོ། །མདོ་ནི། བཅོམ་ལྡན། ནས། ཚིག་གོ།
ཞེས་དང་བཅོམ་ལྡན། ནས། འཚང་ཡང་རྒྱའོ། །ཞེས་དོན་ནོ། གསུམ་པ་འགྲེལ་བ་ལ།

འགྲེལ་མཆན་སྐབས་བཞི་པ། 164 རྣམ་རྫོགས་སྦྱོར་བ།
ལན་དངོས་དང༌། དེས་གཞན་མཚོན་ཚུལ་ལོ། །དང་པོ་ལ་གཉིས། དཔེ་སྒྲུབ་ང་དང་།
དོན་ལ་སྦྱར་བའོ། དང་པོ་ལ་ལྟོས་མེད་དུ་མི་སྲེག ལྟོས་ནས་སྲེག་པའོ། །དང་པོ་ལ་གཉིས་
ཀྱི་དང་པོ། སྐད་ཅིག་མ་དང་པོས་ལྟོས་མེད་དུ་མི་སྲེག་པ་ནི། ཅེས་བྱ་བ་གསུངས་ཏེ།
ཇི་ལྟར་རམ་དཔེ་མེ་ལྕེ་དང་སྡོང་བུའི་སྙིང་བོ་སྣུམ་ལྡན་ཕྲད་པའི་》སྐད་ཅིག་མ་དང་པོ་
ལ་ཆོས་ཅན། ཁྱོད་ལ་མེ་ལྕེ་༼ཁ༽རང་གི་རྒྱུས་ཕན་ཚུན་གྱི་སྒོ་ནས་དུས་མཉམ་པ་ཕྲད་
པ་ཙམ་ཞིག་བསྐྱེད་པ་ལས་སྙིང་བོ་སྲེག་པའི་ནུས་པ་ཁྱད་པར་ཅན་དུ་མ་བྱས་པའི་ཕྱིར།
༼ཀ༽》སྐད་ཅིག་མ་གཉིས་པ་འབྱུང་བ་མེད་པར་རྒྱུ་དང་འབྲས་བུའི་མཚན་ཉིད་སྲེག་
པར་བྱེད་པ་དང་། བསྲེག་པར་བྱ་བ་མེད་དེ་བསྲེག་བྱ་སྲེག་བྱེད་ཁྱེད་གཉིས་ལ། གཉིས་
༼ག༽པ་སྐད་ཅིག་གཉིས་པས་ལྟོས་མེད་དུ་མི་སྲེག་པ་ནི། སྔ་མ་དེ་བཞིན་དུ་མེ་ལྕེ་དང་
《སྙིང་པོ་བསྲེག་བྱ་སྲེག་བྱེད་ཀྱི་ནུས་པ་ཁྱད་པར་ཅན་སྐྱེ་བ་སྐད་ཅིག་མ་གཉིས་པ་ལ་ཡང་
ཆོས་ཅན། ཁྱོད་རྒྱུ་མེད་པར་སྐྱེ་ན་རྟག་ཏུ་ཡོད་པའམ། ལ་སོགས་པས་གཏན་མེད་པར་
ཐལ་བར་འགྱུར་བས། རང་རྒྱུ་སྐད་ཅིག་མ་དང་པོ་མེད་པར། དོན་དམ་དུ་མ་ཟད་
ཀུན་རྫོབ་ཏུ་ཡང་འབྱུང་བ་མེད་པའི་ཕྱིར། རང་རྒྱུ་སྐད་ཅིག་དང་པོ་ལ་མ་ལྟོས་པར་
རྒྱུ་དང་འབྲས་བུའི་མཚན་ཉིད་སྲེག་པར་བྱེད་པ་ཚིག་བསྐྱེད་བྱེད་དང༌། བསྲེག་པར་
བྱ་བ་ཚིག་ཟིན་པའི་སྡོང་བུ་མེད་དོ། །གཉིས་པ་ལྟོས་ནས་སྲེག་པ་ནི། གང་གི་ཕྱིར་སྔ་
ཕྱི་ལྟོས་མེད་དུ་མི་སྲེག་པདེ་ལྟར་ཡིན་པ་དེའི་ཕྱིར། གང་༼༢༽ གི་ཚེ་དབང་ཕྱུག་སོགས་
ཀྱིས་མ་བྱས་པར་སྣང་ཚོད་པའི་རྐྱེན་ཉིད་འདི་བ་ཙམ་གྱི་བདག་ཉིད་རྟེན་ཅིང་འབྲེལ་
བར་འབྱུང་བའི་ཆོས་ཉིད་དམ་སྟོབས་ཀྱིས་དོན་དམ་དཔྱོད་པའི་རིགས་པས་མ་བརྟགས་
གཅིག་པུར་ཉམས་དགའ་བ་ཉིད་དུ་སྐད་ཅིག་སྔ་ཕྱི་དེ་གཉིས་རྒྱུ་དང་འབྲས་བུ་འབྲེལ་
བའི་སྟོབས་ཀྱིས་མེ་ལྕེ་དང་སྡོང་བུ་གཉིས་ཀ་ཕྲད་པའི་ཁྱད་པར་ཅན་གྱི་སྐད་ཅིག་དང་
པོ་ལ་ལྟོས་ནས། སྔ་མ་དེས་བྱས་པ་མཐུ་ཕུལ་དུ་ཕྱིན་པ་དང་ལྡན་པའི་ཁྱད་པར་ཅན་

རྣམ་རྫོགས་སྦྱོར་བ།འགྲེལ་མཆན་སྐབས་བཞི་པ། 165
སྐད་ཅིག་མ་གཉིས་པ་ལ་སོགས་པ་ཡོད་ན། དེའི་ཚེ་སྐད་ཅིག་དང་པོ་ཕྱིས་འབྱུང་གི་
རྒྱུ་མེད་པར་ཞིག་ཀྱང་རྒྱུ་མེ་ལྕེ་ཐ་མ་དང་འབྲས་བུ་སྡོང་བུ་དག་གོ་རིམ་བཞིན་དུ་དུས་
མཉམ་དུ་སྐྱེ་བ་དང་རྫོགས་པར་འཇིག་པའམ་ཚིག་པར་དམིགས་པས་སོ། སྲེག་༼༡༽
པར་བྱེད་པ་དང་བསྲེག་པར་བྱ་བ་ཡོད་དོ། །དེར་ཐལ། གཉིས་༼༣༽པ་དོན་ལ་སྦྱར་
བ་ནི། དཔེ་དེ་བས་ན་སྐད་ཅིག་མ་དང་པོས་ཀྱང་མེ་ལྕེའི་སྐད་ཅིག་མ་གཉིས་པ་ལ་
མ་ལྟོས་པར་སྙིང་པོ་མ་བསྲེགས་ལ། སྐད་ཅིག་མ་གཉིས་པས་ཀྱང་མེ་ལྕེའི་སྐད་ཅིག་
མ་དང་པོ་ལ་མ་ལྟོས་པར་སྙིང་པོ་མ་བསྲེགས་པ་ཞེས་བྱ་བ་མར་མེའི་དཔེའི་ཚུལ་སྐད་
ཅིག་མ་སྔ་ཕྱིར་གྱུར་བ་གཉིས་ཡུལ་སྡོང་བུ་གཅིག་སྲེག་པ་ལ་ཉེ་བར་སྦྱོར་བ་ཤེས་པར་
བྱེད་པ་སྟེ་སྟོན་པ་ལྷུར་ལེན་པས། མེ་ལྕེ་སྐད་ཅིག་མ་སྔ་མ་ནུས་ཆུང་ལས་ཕྱི་མ་ནུས་
ལྡན་དུ་སྐྱེ་བ་བཞིན་དུ། བླ་མེད་བྱང་ཆུབ་སྒྲུབ་པར་བྱེད་པའི་སྒྲུབ་བྱེད་ཀྱི་རྒྱུའི་དངོས་
པོ་དྲན་ཉེ་ལྟ་བུ་ཚད་ཡོད་པ་ཅུང་ཟད་ཞིག་སྣང་བའི་རྣམ་པར་ཤེས་པ་སེམས་བསྐྱེད་གཉིས་
སྐད་ཅིག་སྔ་མ་ནུས་ཆུང་ལ་བརྟེན་ནས། མེ་ལྕེའི་ཕྱི་མ་བཞིན་དུ་སྔ་མ་དེ་ལ་སྣང་བའི་
དོན་ཅུང་ཟད་པ་དེ་ཉིད་ཀྱིས་དབེན་པ་སྔ་མ་ལས་ནུས་པ་ལྷག་པར་ཁྱད་པར་དུ་འཕགས་
པའི་དོན་སྟོབས་དང་མ་འདྲེས་པ་སོགས་སྣང་བའི་རྣམ་པར་ཤེས་པ་སེམས་བསྐྱེད་ནུས་
ལྡན་ཕྱི་མ་སྐྱེ་བས་བྱང་ཆུབ་ཐོབ་པར་རིགས་སོ། །གཉིས་པ་དེས་གཞན་མཚོན་ཚུལ་
ནི༑ ཇི་སྐད་སྨོས་པའི་མར་མེའི་དཔེ་ཁོ་ནས་སེམས་བསྐྱེད་ཀྱིས་བྱང་ཆུབ་བསྐྱེད་པ་གཅིག་
པུར་མ་ཟད་དེ་ཟབ་མོའི་ཆོས་ཉིད་རྣམ་པ་བརྒྱད་ཀྱང་ཁོང་དུ་ཆུད་པར་བྱ་བ་ཡིན་པས་
སོ༑ ༑རྟོགས་སྣང་ལས། ཡིན་པས་ཞེས་པ་འགྱུར་མ་དག ཅེས་པ་ལྟར། གསེར་ཕྲེང་
དུའང་གསུངས་ཀྱང་རྣམ་བཤད་དུ་སོར་བཞག་བྱས་སོ། །འདིས་ཟབ་མོ་བརྒྱད་མཚོན་ཚུལ་
དོན་དམ་པར་མི་སྲེག་ཀྱང་ཐ་སྙད་དུ་སྲེག་པས་ཡིན་ནོ། །ཇི་སྐད་མན་བུ་ཉ་གཉིས་ཀྱིས་
ཟབ་མོ་བརྒྱད་ཀྱིས་མཚམས་སྦྱར་བྱས་པ་རྟོགས་སྣང་དུ་བཀག་པ་ལྟར་རོ། །མདོ་ནི་བརྒྱད་

འགྲེལ་མཆན་སྐབས་བཞི་པ། 166 རྣམ་རྫོགས་སྦྱོར་བ།
སྟོང་བར། དེ་སྐད་ཅེས། ནས། ཚིག་ལགས་སོ། །ཞེས་པས་དཔེ་དང༌། བཅོམ་ལྡན།
ནས། མི་རྒྱ། ཞེས་པས་རེ་རེས་མི་ཐོབ་པ་དང༌། སེམས། ནས། མ་ཡིན། ཞེས་པས་
མང་བོ་གཅིག་ཆར་སྐྱེས་པས་མིན་པ་དང༌། སེམས། ནས། མི་རྒྱ་སྟེ། ཞེས་པས་སེམས་
གཉིས་ལས་གཞན་པས་མི་ཐོབ་པ་དང༌། བྱང་ཆུབ། ནས། འཚང་ཡང་རྒྱའོ། །ཞེས་
པས་སྔ་ཕྱི་ལ་ལྟོས་ནས་འཚང་རྒྱ་བར་གསུངས་པས་འགྲེལ་བས་རྩོད་པ་རྟགས་ཟུར་གསུམ་
བྱས་པ་དེའོ། །
སྒོམ་ལམ་ཕྱིར་མི་ལྡོག་པའི་རྟགས་དངོས།
གཉིས་པ་སྒོམ་ལམ་གྱི་ཕྱིར་མི་ལྡོག་པའི་རྟགས་ལ་གསུམ་གྱི་དང་པོ་མཚམས་སྦྱར་
བ་ནི། སྒོམ་པའི་ལམ་ལ་གནས་པའི་བྱང་ཆུབ་སེམས་དཔའ་ཕྱིར་མི་ལྡོག་པ་རྣམས་
ཀྱི་རྟགས་ཀྱི་མཚན་ཉིད་བརྗོད་པའི་ཕྱིར་དུ། སྔར་མིང་ཙམ་བྱུང་བའི་ཟབ་མོ་རྣམ་པ་
བརྒྱུད་ཡུལ། ཆོས་ཅན་གང་ལ་ཡོད་པ་ཡིན་ཞེ་ན། གཉིས་པ་རྩ་བ་ལ་བཞི་ལས་དང་
པོ་འདུས་བྱས་ཀྱི་དབང་དུ་བྱས་པ་གཉིས་ནི། ཡུལ་འདུས་བྱས་ཀྱི་ཆོས་རྣམས་དོན་དམ་
པར་མེད་ཀྱང་ཐ་སྙད་དུ་སྐྱེ་བ་དང་ནི། མདོ་ནི། གསོལ་བ། ནས། ཞེས་སོགས་ཀྱིས་
སེམས་བསྐྱེད་ཀྱིས་བྱང་ཆུབ་ཐོབ་པ་རྟེན་འབྱུང་གིས་ཡིན་པར་གསུངས་སོ། །དེ་དག་དོན་
དམ་དུ་མེད་ཀྱང་ཐ་སྙད་དུ་འགག་པ་དང་། མདོ་ནི། བཅོམ་ལྡན། ནས། མ་ལགས་སོ།།
ཞེས་པའོ། །གཉིས་པ་འདུས་མ་བྱས་ཀྱི་དབང་དུ་བྱས་པ་གཅིག་ནི། ཆོས་རྣམས་ཀྱི་དེ་
བཞིན་ཉིད་མི་འགྱུར་བ་ཇི་ལྟ་བ་བཞིན་གནས་ཀྱང་བློས་བརྟག་པའི་རང་བཞིན་མིན་པ་དང་།
མདོ་ནི། བཅོམ་ལྡན། ནས། ཟབ་བོ། ཞེས་པའོ། །གསུམ་པ་ཡུལ་ཡུལ་ཅན་གྱི་གཉིས་ནི།
སེམས་དང་དེའི་ཡུལ་གྱི་དེ་བཞིན་ཉིད་གཉིས་ངོ་བོ་ཐ་དད་དང་ལྡོག་པ་གཅིག་ཏུ་མེད་ཀྱང་
སེམས་ཀྱིས་སྟོང་ཉིད་ཤེས་པར་བྱ་བ་དང༌། མདོ་ནི། བཅོམ་ལྡན། ནས། མ་ལགས་སོ།།

རྣམ་རྫོགས་སྦྱོར་བ།
འགྲེལ་མཆན་སྐབས་བཞི་པ། 167
ཞེས་པའོ། །ཟག་མེད་ཡེ་ཤེས་ཀྱིས་སྤྲོས་པ་མ་མཐོང་ཞིང་སྤྲོས་བྲལ་ཤེས་པ་དང༌། མདོ་
ནི༑ བཅོམ་ལྡན། ནས། མ་ལགས་སོ། །ཞེས་པའོ། །བཞི་བ་སྤྱོད་པའི་ཟབ་པ་ལ་གསུམ་
གྱི་སྤྱོད་པའི་ངོ་བོ་ནི་སྦྱིན་སོགས་དོན་དམ་པར་མི་སྤྱོད་པ་དེ་ལ་སྤྱོད་པ་དང་། མདོ་ནི། བཅོམ་
ལྡན། ནས། མ་མཆིས་སོ། །ཞེས་པའོ། །སྤྱོད་པའི་རྣམ་པ་ནི། བསྒྲུབ་བྱ་སྒྲུབ་བྱེད་དོན་
དམ་པར་གཉིས་སུ་མེད་ཀྱང་ཐ་སྙད་དུ་ལམ་སྒྲུབ་པ་དང༌། མདོ་ནི། བཅོམ་ལྡན། ནས།
མ་ལགས་སོ། །ཞེས་པའོ། །སྤྱོད་པའི་ཁྱད་པར་ནི་ཐ་སྙད་དུ་ཚོགས་རྫོགས་ཀྱང་དོན་དམ་
པར་དེའི་འབྲས་བུ་མི་ཐོབ་པ་ཐབས་མཁས་པ་ལ་ཟབ་པ་ཉིད་དེ་ཟབ་པ་ཞེས་བརྒྱད་པོ་རེ་
རེའི་མཐར་སྦྱར་རོ། །མདོ་ནི། བཅོམ་ལྡན། ནས། ལེའུ་བཞི་བཅུ་གཅིག་པའོ། །ཞེས་
པའོ། །གསུམ་པ་འགྲེལ་བ་ལ་གཉིས་ཀྱི་དང་པོ་ཟབ་མོའི་ངོ་བོ་ནི། ཅེས་བྱ་བ་གསུངས་
ཏེ༑ སེམས་བསྐྱེད་གཉིས་ཀྱི་》སྐད་ཅིག་སྔ་མ་དང་ཕྱི་མ་རེ་རེ་དག་གིས་ཀྱང་བྱང་ཆུབ་
སྐྱེད་པ་མ་ཡིན་དེ་གཉིས་ཀྱི་ངོ་བོ་ཉིད་མེད་པ་སྟེ་དེ་དག་ལ་མ་བརྟེན་པས་ཀྱང་སྐྱེད་པ་མ་
ཡིན་ལ་སེམས་བསྐྱེད་དེ་སྒོམ་པས་རྟོགས་ཤིང་ཐོབ་པར་བྱ་བའི་དོན་ཁྱད་པར་དུ་འཕགས་
པ་བླ་མེད་བྱང་ཆུབ་བསྐྱེད་དོ་ཞེས་བྱ་བ་སེམས་སྐྱེ་བའམ་རྟེན་ཅིང་འབྲེལ་བར་འབྱུང་
བ་ཟབ་པ་དང༌། མདོ་ནི་བརྒྱད་སྟོང་བར། དེ་སྐད་ཅེས། ནས། དེ་ནི་མ་ལགས་སོ།།
ཞེས་པའོ། །དངོས་པོ་ཐམས་ཅད་རང་རྒྱུད་བྱུང་བ་ཙམ་ཉིད་ནས་རང་བཞིན་གྱིས་ངོ་
བོ་ཉིད་མེད་པས་དོན་དམ་པར་འགག་པ་མེད་ལ་ཀུན་རྫོབ་ཏུ་ཡང་འགག་གོ་ཞེས་བྱ་བ་
འགག་པ་ཟབ་པ་དང་། མདོ་ནི། བཅོམ་ལྡན། ནས། མ་ལགས་སོ། །ཞེས་པའོ། །བྱང་
སེམས་ལམ་གྱི་གནས་སྐབས་ཐམས་ཅད་དུ་དེ་བཞིན་ཉིད་གོམས་ཀྱང་སྙིང་རྗེས་རང་
དོན་དུ་དེ་མངོན་དུ་མི་བྱེད་ཅེས་བྱ་བ་དེ་བཞིན་ཉིད་རྟོགས་ཚུལ་ཟབ་པ་དང་། མདོ་
ནི༑ བཅོམ་ལྡན། ནས། ཟབ་པོ། །ཞེས་པའོ། །རྒྱན་སྣང་དུ་རྟོགས་དཀའ་བ་དང་། ལོ་
ཆེན་གྱིས་སྒྲ་རྟོག་གིས་བརྟག་བྱ་མིན་པས་རྟོགས་དཀའ་བ་ཟེར་བར་གསུངས་སོ། །དེ་བཞིན་

འགྲེལ་མཆན་སྐབས་བཞི་པ། 168 རྣམ་རྫོགས་སྦྱོར་བ།
ཉིད་ཀྱི་རང་བཞིན་གྱིས་ཆོས་ཐམས་ཅད་དོན་དམ་པར་ཤེས་བྱ་མིན་ལ་ཀུན་རྫོབ་ཏུ་སྦྱིན་
པ་ལ་སོགས་པ་རྣམ་པ་དུ་མ་རྗེས་སུ་སྒྲུབ་པ་ཞེས་བྱ་བ་ཤེས་བྱ་ཟབ་པ་དང་། མདོ་
ནི༑ བཅོམ་ལྡན། ནས། མ་ལགས་སོ། ཞེས་པའོ། །ལོ་ཆེན་གྱིས་དེ་བཞིན་ཉིང་དང་
སེམས་གཉིས་དོན་དམ་པར་ཕན་ཚུན་དབེན་ཡང་སེམས་ཀྱིས་དེ་བཞིན་ཉིད་རྟོགས་པ་འདིའི་
ཟབ་པར་གསུངས་པ་མདོ་དང་སྣང་བ་གཉིས་ཀྱི་དགོངས་པའོ། །ཆོས་ཐམས་ཅད་སྤྲོས་བྲལ་
དེ་བཞིན་ཉིད་ཀྱི་ངོ་བོ་ཉིད་ཀྱིས་མི་རྟོག་ཡེ་ཤེས་ཀྱིས་སྤྲོས་པ་མཐོང་བ་མེད་པ་ཉིད་དེ་
ཁོ་ན་ཉིད་མཐོང་བ་ཡིན་ནོ་ཞེས་བྱ་བ་ཤེས་པ་ཟབ་པ་དང་། མདོ་ནི། བཅོམ་ལྡན། ནས།
མ་ལགས་སོ། ཞེས་པའོ། །ཆོས་ཉིད་ཀྱིས་ཏེ་ཆོས་ཉིད་ལ་གནས་པ་ནི་ཆོས་ཐམས་ཅད་
ལ་དོན་དམ་པར་སྤྱོད་པ་མེད་པ་ཡིན་ལ་དེ་ཉིད་ཐ་སྙད་དུ་སྦྱིན་སོགས་ལ་སྤྱོད་པའོ་ཞེས་
བྱ་བ་སྤྱོད་པ་ཟབ་པ་དང་། མདོ་ནི། བཅོམ་ལྡན། ནས། སྤྱོད་པ་མེད་དོ། ཞེས་པའོ།།
དོན་དམ་པར་མཚན་མ་དང་མཚན་མ་མེད་པའི་འདུ་ཤེས་གཉིས་སུ་མེད་པའི་ངོ་བོ་ཉིད་
དུ་རྟོགས་པས་ཀུན་རྫོབ་ཏུ་ལམ་ཐམས་ཅད་སྒྲུབ་པོ་ཞེས་བྱ་བ་གཉིས་སུ་མེད་པ་ཟབ་པ་
དང༌། མདོ་ནི། བཅོམ་ལྡན། ནས། མ་ལགས་སོ། ཞེས་པའོ། །ཀུན་རྫོབ་ཏུ་བསོད་
ནམས་དང་ཡེ་ཤེས་ཀྱི་ཚོགས་ཐམས་ཅད་ཡོངས་སུ་རྫོགས་པ་ལ་དོན་དམ་པར་དེའི་འབྲས་
བུ་སངས་རྒྱས་ཉིད་མི་ཐོབ་པ་ཞེས་བྱ་བ་ཐབས་ལ་མཁས་པ་ཟབ་པ་སྟེ། མདོ་ནི། བཅོམ་
ལྡན། ནས། ཐབས་མཁས་པའོ། །ཞེས་པའོ། །རྒྱན་སྣང་ལས། དོན་དམ་པར་སྤངས་པ་
དང་ཀུན་རྫོབ་ཏུ་མ་སྤངས་པ་འདི་ཐབས་ལ་མཁས་པའི་ཟབ་པ་ཡིན་ནོ། །ཞེས་ཀུན་རྫོབ་
ཏུ་རྒྱུ་ཚོགས་བསགས་པ་མ་སྤངས་ཤིང་དོན་དམ་པར་སྤངས་པ་ལ་བྱས་སོ། །གཉིས་པ་དེ་
རྟོགས་པ་རྟགས་སུ་འགྱུར་ཚུལ་ནི། རྟོག་གེའི་བློས་བསམ་གྱིས་མི་ཁྱབ་པའི་རྣམ་པར་
ཐར་བ་མི་སྐྱེ་བའི་ཆོས་ལ་བཟོད་པ་ཆེད་པོ་ཐོབ་པའི་སྒོ་ནས་དོན་ལ་མི་འགལ་ཡང་བློ་དམན་
པའི་ངོར་ཕན་ཚུན་འགལ་བའི་དོན་མི་འགལ་བར་སྒྲུབ་པས་ཟབ་པ་ཉིད་ཡིན་ནོ། །ཟབ་

འགྲེལ་མཆན་སྐབས་བཞི་པ། 169 རྣམ་རྫོགས་སྦྱོར་བ།
པ་དེ་བརྒྱད་རྟོགས་པའི་ས་བརྒྱད་པའི་ཡེ་ཤེས་རྟགས་ཡིན་ཀྱང་། མཐོང་ལམ་ལྟར་དེ་དང་
མཐུན་པའི་ལུས་ངག་གི་ཐ་སྙད་འཇོག་པར་གསེར་ཕྲེང་ལས་སོ། །གསུམ་པ་དོན་བསྡུ་བ་
ནི༑ སློབ་པ་རྫོགས་བྱང་ལས་ཕྱིར་མི་ལྡོག་པའི་ཚོགས་རང་གི་མཚན་ཉིད་ཞར་བྱུང་
སྒོམ་ལམ་གྱི་ཁྱད་པར་སོགས་དང་བཅམ་པ་བཤད་ཟིན་ཏོ། །གཉིས་པ་སྐུ་གསུམ་འགྲུབ་
བྱེད་ཀྱི་ལམ་གསུམ་བཤད་པ་ལ། ཆོས་སྐུའི་རྒྱུ་སྲིད་ཞི་མཉམ་ཉིད་ཀྱི་སྦྱོར་བ། ལོངས་
སྐུའི་རྒྱུ་ཞིང་དག་སྦྱོར་བ། སྤྲུལ་སྐུའི་རྒྱུ་ཐབས་མཁས་སྦྱོར་བའོ། །
སྲིད་ཞི་མཉམ་ཉིད་ཀྱི་སྦྱོར་བ།
དང་པོ་ལ་གསུམ་གྱི་དང་པོ་མཚམས་སྦྱར་བ་ནི། འབད་རྩོལ་གྱིས་སློབ་པའི་ཚོགས་
ཀྱི་ཆོས་ཕྱིར་མི་ལྡོག་པའི་རྟགས་ཐོབ་པ་རྣམས་སངས་རྒྱས་ཉིད་མྱུར་དུ་ཐོབ་པར་བྱ་བའི་
ཕྱིར་དུ་ཉེ་བའི་རྒྱུ་ལ་འབད་པས་ན། དེའི་འོག་ཏུ་སངས་རྒྱས་ཉིད་ཐོབ་པའི་རྒྱུ་མཚན་
ཏེ་རྒྱུ་འཁོར་བ་དང་མྱ་ངན་ལས་འདས་པ་མཉམ་པ་ཉིད་དུ་རྟོགས་པའི་སྦྱོར་བ་གསུངས་
སོ༑ ༑ཉི་སྣང་ལས། སློབ་པ་ཕྱིར་མི་ལྡོག་པའི་དགེ་འདུན་བཤད་ཟིན་ཏོ། །ད་ནི་མི་སློབ་
པའི་དགེ་འདུན། ཞེས་པ་ལྟར་རྣམ་འགྲེལ་རྒྱན་སྣང་དག་ཏུ་གསུངས་པས། ཐུབ་དགོངས་
སུ་འདིའི་མི་སློབ་པ་སངས་རྒྱས་ལ་བྱེད་པར། ཉི་སྣང་ལས། ཀུན་ནས། ཉོན་མོངས་པའི་
རྣམ་པར་རྟོག་པ་སྤང་བར་བྱ་བ་དང་རྣམ་པར་བྱང་བའི་རྣམ་པར་རྟོག་པ་སྤང་བར་བྱ་བའི་
ཕྱིར་རོ། །དེ་གཉིས་ཀ་མཉམ་པ་ཉིད་དུ་རྟོགས་པས་ནི་མི་སློབ་པར་འགྱུར་ཏེ། དེ་ཕན་ཆད་
བསླབ་པར་བྱ་བ་མེད་པའི་ཕྱིར་རོ། །ཞེས་པ་དྲངས་ནས་བསྒྲུབས་པ་ནི། གསེར་ཕྲེང་ལས།
དགེ་འདུན་དུ་གསུངས་པ་དང༌། རྒྱུད་བླའི་འགྲེལ་བར་དག་ས་གསུམ་ལ་གནས་པ་ལ་མཐར་
ཐུག་གི་སེམས་སུ་གསུངས་པས་ས་བརྒྱད་པ་ཡན་ཆད་ལ་གཟུང་ངོ༌། །དེ་ལྟར་ན་བསླབ་བྱ་
མེད་པ་སོགས་བཤད་པ་ནི་རགས་པ་དང༌། སྔར་སློབ་པ་དང་ཕྱིས་མི་སློབ་པར་བཤད་པ་

འགྲེལ་མཚན་སྐབས་བཞི་པ། 170 རྣམ་རྫོགས་སྦྱོར་བ།
ནི་སྔ་མར་གཙོ་ཆེ་བ་ལ་དགོངས་སོ། །ཞེས་ཐོགས་འགྲེལ་ལྟར་ས་བརྒྱད་པ་ཡན་ལ་མི་སློབ་
པར་བཏགས་ནས་དང་། ཀུན་བྱང་རྣམ་རྟོག་མངོན་གྱུར་མེད་པས་འབད་རྩོད་རགས་པས་
བསླབ་བྱ་མེད་པ་དང་། སྔར་སློབ་པ་དང་ཕྱིས་མི་སློབ་པར་བཤད་པས་སྔར་ལྟར་ཡིན་པར་
གསུངས་སོ། །དེས་ན་རེད་མདའ་བའི་ཉི་ཟེར་ལས། འཕགས་པ་ལྟར་ན་སྒོམ་ལམ་ཕྱིར་
མི་ལྡོག་པའི་རྟགས་འདི་ཡང་ས་བདུན་པ་མན་ཆད་ལ་འཇོག་སྟེ་ཞེས་པའང་མི་འཐད་དོ།།
གསེར་ཕྲེང་ལས། སྦྱོར་བ་འདི་གསུམ་སྦྱོར་ལམ་ནས་བཞག་གོ །ཞེས་སོགས་སྦྱོར་བ་དེ་
གསུམ་སྒོམ་ཚུལ་ཡིན་པར་སྒོ་མང་ཡིག་ཆ་གསར་བར་གསུངས་པ་དེའི་གོང་དུ། ཉི་སྣང་
ལས། འདི་ཕན་ཆད་མི་མཐུན་པ་དང་གཉེན་པོའི་རྟོག་པའི་གནས་སྐབས་ཡོངས་སུ་གཏུགས་
པའི་དབང་དུ་བྱས་ནས་དེ་གཉིས་ཀ་མཉམ་པ་ཉིད་དུ་རྟོགས་པའི་ཕྱིར། ཞེས་པ་དྲངས་པ་
དང་། ས་བརྒྱད་པ་ཡན་ལ་བཟུང་ངོ་། །ཞེས་བསླབ་བྱ་མེད་པའི་དོན་བཤད་པ་དང་། ཐོབ་
བྱེད་ཀྱི་ནུས་པ་གསུམ་ཡང་། ཞེས་པས་ཤེས་པའི་ཕྱིར། གཞན་དུ་ན་ནང་འགལ་ཡོད་པར་
འགྱུར་རོ། །དཔལ་ལྡན་པ་སོགས་ཀྱིས་གོང་འོག་བསྒྲིགས་མ་ཤེས་པ་ཡིན་ནོ། །
གཉིས་པ་རྩ་བ་ལ། དངོས་ཀྱི་དོན་དང༌། ཀླན་ཀ་སྤང་བའོ། །དང་པོ་ནི། དག་
སའི་བྱང་སེམས་ཀྱིས་འབད་རྩོལ་རགས་པ་ཞི་བའི་སྒོ་ནས་སྲིད་ཞིའི་ཆོས་རྣམས་རྨི་ལམ་
དང་འདྲ་བ་ཉིད་དུ་རྟོགས་པའི་ཕྱིར། སྲིད་པ་དང་ཞི་བ་ལ་བླང་དོར་ཐ་དད་པར་རྣམ་
པར་མི་རྟོག་པའི་སྦྱོར་བའོ། །མདོ་ནི། དེ་ནས་ཡང་ཚེ་ལྡན་ཤཱ་བུ། ནས། བསྒོམ་པ་
ཡང་ཡོད་པར་འགྱུར་རོ། །ཞེས་རྨི་ལམ་འཁོར་བ་དང་ཉིན་པར་མི་རྟོག་ཡེ་ཤེས་དང་སྦྱར་
ལ༑ སྲིད་ཞི་བདེན་པར་མེད་པ་ཡུལ་སྟེང་ནས་མཉམ་པ་དང་། སངས་རྒྱས་བྱང་སེམས་
ཀྱིས་བླང་དོར་དུ་མི་རྟོག་པ་བློ་ངོར་མཉམ་པའོ། །གཉིས་པ་ནི། ལས་མེད་པ་དང་། ལ་
སོགས་པས་ལས་འབྲས་དོན་དམ་དང༌། ལུང་དང་འགལ་བ་དང༌། རྨི་ལམ་ན་ལས་རྫོགས་
པར་བསགས་པར་ཐལ་བའི་ཀླན་ཀ་བཞི་ཡི། །ལན་བཞི་ནི་མདོ་ལས་ཇི་སྐད་བཤད་པར་

འགྲེལ་མཆན་སྐབས་བཞི་པ། 171 རྣམ་རྫོགས་སྦྱོར་བ
ཟད་ཅེས་པའི་ཀླན་ཀ་དང་པོ་ནི། མདོ་ལས། སྨྲས་པ། ཚེ་ལྡན་རབ་འབྱོར། ནས། ཡོད་
དམ། ཞེས་པས་ཉིན་པར་ལས་བསགས་པ་མེད་པར་ཐལ། ལས་འབྲས་དོན་དམ་པར་མ་
གྲུབ་པའི་ཕྱིར། དཔེར་ན་རྨི་ལམ་བཞིན། ཞེས་ཤཱ་རིའི་བུས་དངོས་སྨྲ་བའི་ཕྱོགས་བཟུང་
ནས་བརྩད་པར། ལན་ནི། མདོ་ལས། གལ་ཏེ་བཅོམ་ལྡན། ནས། མི་དམིགས། །ཞེས་
པས་དོན་དམ་དུ་འདོད་ལན་དང་། གལ་ཏེ། ནས། འགྱུར་རོ། །ཞེས་པས་ཀུན་རྫོབ་ཏུ་རྨི་
ལམ་ལ་ཡང་སད་ནས་ཡི་རང་བྱས་ན་ནི་བྲི་འཕེལ་ཡོད་པས་མ་ཁྱབ་པ་དང་། དཔེ་མ་གྲུབ།
ཅེས་རབ་འབྱོར་གྱིས་དབུ་མ་བའི་ཕྱོགས་བཟུང་ནས་ལན་བཏབ་པོ། །གཉིས་པ་ནི། གསེར་
ཕྲེང་དུ། རབ་འབྱོར། ནས། ཁྱོད་ཅི་ཟེར། ཞེས་པ་རྩོད་པ་དང༌། སྨྲས་པ། ནས། མ་
ཡིན་ནོ། །ཞེས་པ་ལན་དུ་བྱས་ནས་གསུངས་པ་ནི། ཊིཀ་བྱེད་སྔ་མ་དག་གི་བཤདཔ་བཀོད་
པ་ཡིན་ཏེ། ཉི་ཟེར་ལས། འདིར་ཊི ཀ་བྱེད་དག་གི་ནི་རབ་འབྱོར་གྱི་ཚིག་གིས་རྒོལ་བ་དང་།
ཤཱ་རིའི་བུ་ཚིག་གི་ལན་དུ་བྱས་པ་ནི་རྣམ་པར་འཁྱམས་ཏེ། སྐབས་འདིར་ཤཱ་རིའི་བུ་རྒོལ་
བ་བོ་ཡིན་ཞིང་རབ་འབྱོར་ལན་འདེབས་པ་པོ་ཡིན་པའི་ཕྱིར། ནས། དེ་བས་ན་ཁོ་བོས་
ཇི་སྐད་བཤད་པ་ལྟར། རབ་འབྱོར་གྱི་དྲི་བས་རྩོད་པའི་སྐབས་ཕྱེ་བ་ཡིན་ལ། རྩོད་པ་དངོས་
ནི་ཤཱ་རིའི་བུའི་ཚིག་ཡིན་ནོ། །ཞེས་གསུངས་པའི་ཕྱིར་དང༌། ཉི་སྣང་ལས། ཡང་དག་པ་
དང་ཡང་དག་པ་མ་ཡིན་པའི་རང་བཞིན་ཡོངས་སུ་དྲི་བའི་གཉེན་པོ་འགལ་བ་ཡིན་ཀྱང་རྣམ་
པར་རྟོག་པ་རྗེས་སུ་འཇུག་པར་ཐལ་བས་དེ་དོན་དམ་པ་ཉིད་དུ་ཡང་དག་པར་སྟོན་པའི་དོན་
གྱིས་དེ་ལྟར་བརྩད་པ་མིན་ནོ། །ཞེས་པའི་དོན། ཉི་ཟེར་ལས། ཡོངས་སུ་དྲིས་པས་ཞེས་
པས་རབ་འབྱོར་གྱིས་ཚིག་གི་དོན་བསྟན་ལ། དེ་མན་ཆད་ཤཱ་རིའི་བུའི་རྩོད་པའི་དོན་སྟོན་
ཏོ༑ ༑ཞེས་དྲི་བ་དང་། རྩོད་པའི་མཚམས་སོ་སོར་བྱས་པ་དང༌། ཡང་ན་གསེར་ཕྲེང་
ལས། ཤུགས་ལ་རྨི་ལམ། ནས། བརྩད་པའོ། །ཞེས། རབ་འབྱོར་གྱི་དྲི་བ་དང་རྩོད་པ་
ཤུགས་ལ་བསྟན་པས་རྩོད་པའི་གཞུང་དང༌། ཤཱ་རིའི་བུའི་ཚིག་ཏེ་ལན་གྱི་སྐབས་རབ་འབྱོར་

འགྲེལ་མཆན་སྐབས་བཞི་པ། 172 རྣམ་རྫོགས་སྦྱོར་བ།
གྱིས་དེ་དེ་བཞིན་ཏེ། ཞེས་གསུངས་པས་ལན་དུ་བསྡུས་སམ་དཔྱད། ཀླན་ཀ་དངོས་ནི།
རྨི་ལམ་གྱི་ལས་སོགས་ལས་འབྲས་དོན་དམ་དུ་གྲུབ་པར་ཐལ། རྨི་ལམ་གྱི་ལས་ཀྱང་མངོན་
ཞེན་གྱིས་གསོས་ན་བྲི་འཕེལ་ཡོད་པའི་ཕྱིར། ཞེས་པ། ཤཱ་རིའི་བུས་ལས་ཀུན་རྫོབ་ཏུ་སྐྱེ་
དོན་དམ་དམིགས་མེད་དུ་མི་སྐྱེ་བར་གསུངས་པའི་ཤུགས་ཀྱིས་སྟོན་པ་ཡིན་ལ། རྟོགས་སྣང་
དང་ཚིག་ཟུར་མི་འདྲ་ཡང་དོན་དམ་དུ་ཐལ་བར་འདྲའོ། །རྣམ་བཤད་དུ་རྨི་ལམ་དུ་ལས་
ལམ་ཡོངས་སུ་རྫོགས་པར་ཐལ། སད་རྨི་མཚུངས་པའི་ཕྱིར། འདོད་ན། རྨི་ལམ་དུ་མི་
བསད་པ་རྨིས་པས་དགེ་སློང་གི་སྡོམ་པ་གཏོང་བར་ཐལ། ཞེས་པ་རྒྱན་སྣང་ལས། རྨི་ལམ་
ལ་ཞེས་སོགས་ཀྱི་དོན་བསྡུས་པ་ཡིན་པས་དེ་ཉི་སྣང་གི་དོན་ཡིན་མིན་དཔྱད། བརྒྱད་སྟོང་
བར། སངས་རྒྱས་ཀྱིས་ཀྱང་འཁོར་བ་ཟད་པའི་འདུ་ཤེས་ཀྱི་རྣམ་རྟོག་སྐྱེ་བས། ལས་བསགས་
པ་ཡོད་པར་ཐལ། ཞེས་པར། སངས་རྒྱས་རྣམ་རྟོག་དང་བྲལ་བས་མེད་ཅེས་པ་འདི་ཙམ་
བུ་ཉ་གཉིས་ཀྱིས་བཀོད། ཉི་ཁྲིའི་དེ་མ་བཀོད་པ། གསེར་ཕྲེང་ལས། ཉི་སྣང་གི་འགྲེལ་
ཚིག་དེ་བརླིང་གྲགས་པས་མནོངས་སོ། །ཞེས་གསུངས་སོ། །རྣམ་བཤད་ལྟར་ན། རབ་
འབྱོར་གྱིས། ནས། ཅི་ཟེར། ཞེས་པས་རྩོད་པའི་སྐབས་ཕྱེ་བ་དང་། སྨྲས་པ། ནས། མི་
འབྱུང་ངོ༌། །ཞེས་པ་རྩོད་པ་དང༌། རབ་འབྱོར་གྱིས། ནས། མ་ཡིན་ནོ། །ཞེས་པ་ལན་
ནོ༑ ༑ཀླན་ཀ་གསུམ་པ་ནི། སྨྲས་པ། ནས། མ་ཡིན། ཞེས་པས་ལས་དམིགས་པ་དང་
བཅས་པར་སྐྱེ་ན། མདོ་ལས་ཆོས་ཐམས་ཅད་དབེན་པར་གསུངས་པ་དང་འགལ། །ཞེས་
པའོ། །ལན་ནི། རབ་འབྱོར་གྱིས། ནས་མ་ཡིན་ནོ། །ཞེས་པས་དབེན་པ་དོན་དམ་དང་
སྐྱེ་བ་ཀུན་རྫོབ་ཏུ་ཡིན་པས་མི་འགལ། ཞེས་པའོ། །ཀླན་ཀ་བཞི་བ་ནི། སྨྲས་པ། ནས།
འགྱུར་རམ། ཞེས་པས་རྨི་ལམ་དུ་དགེ་རྩ་རྫོགས་བྱང་དུ་བསྔོས་ན་ཚོགས་གཉིས་ཡོངས་
སུ་རྫོགས་པར་ཐལ། རྨི་ལན་ན་ལས་ལམ་རྫོགས་པ་ཡོད་པའི་ཕྱིར། འདོད་ན། ཧ་ཅང་
ཐལ་ཏེ། རྨི་ལམ་གྱི་ལས་ཡང་དག་ཀུན་རྫོབ་ཏུ་མ་གྲུབ་པའི་ཕྱིར། ཞེས་པའོ། །ལན་ནི།

འགྲེལ་མཚན་སྐབས་བཞི་པ། 173 རྣམ་རྫོགས་སྦྱོར་བ།
རབ་འབྱོར་གྱིས། ནས། སྤྱོད་པའོ། །ཞེས་བྱམས་པས་ཀྱང་ལན་དངོས་སུ་མ་བཏབ་ལ་
དྲིས་ལན་མ་རྫོགས་པ་མ་འོངས་པའི་སངས་རྒྱས་འབྱུང་བ་དོན་ཡོད་པར་ཤེས་ཕྱིར་ཡིན་པར་
ཉི་སྣང་དང༌། སྔར་རྨི་ལམ་ན་ལས་རྫོགས་པ་ཡོད་པར་ཁས་བླངས་པས་འདིའི་ལན་ཡང་
བཏབ་ཟིན་པས་བཏབ་ཟིན་པའི་དོན་ལ་རྒོལ་བ་སུས་ལན་འདེབས་སྙམ་དུ་བྱམས་པ་ལ་དྲིས་
ཤིག་ཅེས་པར་རྒྱན་སྣང་ལས་གསུངས་སོ། །ཤཱ་བུ། ནས། སྙམ་མོ། །ཞེས་པ་མཇུག་
བསྡུའོ། །ཤརྟིས་རྒལ་ལན་གསུམ་བྱས་པའི་དང་པོ་ནི། རྨི་ལམ་དུ་ལས་མི་བསགས་ན་སད་
པ་ན་ཡང་མི་བསགས་པར་འགྱུར་རོ། །ཞེས་རྒོལ་བར། རྨི་ལམ་གྱིས་ལས་སད་ཚེ་ཡི་རང་
བྱས་ན་འཕེལ་ན་སད་ཚེ་བྱས་པ་ཤིན་ཏུ་ཡང་འཕེལ་ལོ། །ཞེས་པ་དང༌། གཉིས་པ་ལུང་
འགལ་དང་འདྲ་ལ། གསུམ་པ་རྨི་ལམ་དང་མཚན་མར་མི་བྱེད་པ་མཐུན་པས་རྨི་ལམ་དེར་
མི་དམིགས་པ་ལ་གནས་ནས་ཕྱིན་དྲུག་ལ་སྤྱོད་དམ། ཞེས་དྲིས་པར་མི་དམིགས་པ་བརྙེས་
པ་བྱམས་པ་ལ་དྲིས་ཞེས་པས་མི་དམིགས་པར་སྤྱོད་པ་ཕྱིན་དྲུག་ལ་སྤྱོད་ལ་ཡིན་ཞེས་ལན་
བཏབ་པའོ། །གསུམ་པ་འགྲེལ་བ་ལ་དངོས་དང༌། ཀླན་ཀ་སྤང་བ། དེས་གྲུབ་དོན་གསུམ་
གྱི་དང་པོ་ནི། ཅེས་བྱ་བ་གསུངས་ཏེ། འཁོར་བ་༼ཀ༽དང་༼ག༽རྣམ་པར་བྱང་༼ཁ༽
བ་མི་མཐུན་པ་དང་གཉེན་༼ང༽པོ་རྣམས་སྣང་བརྙན་ཙམ་གྱི་ངོ་བོར་བསྒོམ་པས་སྣང་
ཡང་བདེན་པར་མེད་པ་རྨི་ལམ་དང་འདྲ་བ་ཉིད་དུ་རྟོགས་པའི་ཕྱིར། བདེན་འཛིན་མངོན་
གྱུར་སྐྱེ་བའི་གོ་སྐབས་བཅོམ་སྟེ་འཁོར་བ་དང་མྱ་ངན་ལས་འདས་པ་དག་ལ་བླང་དོར་
ཐ་དད་པ་ཉིད་དུ་བདེན་པར་རྣམ་པར་མི་རྟོག་པས་ན་སྲིད་ཞི་མཉམ་པ་ཉིད་ཀྱི་སྦྱོར་
ཉིད་དོ། །གཉིས་པ་ལ་ཀླན་ཀ་དང་ལན་ནོ། །དང་པོ་ནི། ཆོས་ཐམས་ཅད་རྨི་ལམ་དང་
འདྲ་བ་ཉིད་ཡིན་ན་ཉིན་པར་ཡང་སྲོག་གཅོད་སོགས་མི་དགེ་བ་བཅུ་དང་སྦྱིན་པ་ལ་སོགས་
པ་མེད་པས། གཉིད་མ་ལོག་པའི་གནས་སྐབས་ན་ཡང་གཉིད་ལོག་པའི་གནས་སྐབས་
བཞིན་དུ་ལས་གསོག་པ་མེད་པར་འགྱུར་བ་མ་ཡིན་ནམ་སྟེ་ཡིན་པར་ཐལ། ཆོས་ཐམས་

འགྲེལ་མཆན་སྐབས་བཞི་པ། 174 རྣམ་རྫོགས་སྦྱོར་བ།
ཅད་བདེན་པས་སྟོང་བའི་ཕྱིར་ཞེས་ཀླན་ཀ་དང་པོ་དངོས་སུ་གསུངས་ནས། ཞེས་བྱ་བའི་
ཀླན་ཀ་རྣམས་ཞེས་པ་རྩ་བའི་སོགས་ཀྱི་འགྲེལ་བ་ཡིན་པས་དང་པོ་འདིས་བདེན་གཉིས་འགལ་
བར་རྩོད་པའི་ཀླན་ཀ་མཐའ་ཡས་པ་རེ་རེ་བརྗོད་ཀྱིས་མི་ལངས་པས་མཚོན་ནས་བསྟན་པ་
ཡིན་གྱི། སོགས་སྒྲས་ཕྱི་མ་གསུམ་ཙམ་བསྡུས་པ་མིན་པ་ཉི་ཟེར་ལྟར་རོ། །གཉིས་པ་ལན་
ལ་ཁྱབ་པ་མ་ངེས་པ་དང་། དཔེ་མ་གྲུབ་པའི་ལན་ནོ། །དང་པོ་ལ་ཉན་ཐོས་རང་ལ་གྲགས་
པའི་ཁྱབ་པ་མ་ངེས་པ་དཔེར་བཀོད་པ་དང༌། དེ་དབུ་མ་བ་ལ་མཚུངས་པར་བསྟན་པའོ།།
དང་པོ་ལ་གཉིས། བློ་དོན་དམ་པའི་ངོར་བསད་བྱ་གསོད་བྱེད་མ་གྲུབ་པར་རང་ཉིད་ཀྱིས་
ཁས་བླངས་པ་དང་། བློ་ཀུན་རྫོབ་པ་རྟོག་པའི་ཡུལ་དུ་གྲུབ་པར་རང་ཉིད་ཀྱིས་ཁས་བླངས་
པའོ། །དང་པོ་ནི། ཀླན་ཀ་དེ་རྣམས་ཀྱི་ལན་ནི། དབུ་མ་པས་ཇི་ལྟར་ཏེ་དཔེར་ན། ཕྱི་
རོལ་གྱི་དོན་དུ་སྨྲ་བའི་སྡེ་བ་ཁྱེད་གཉིས་ཀྱི་ལུགས་ལ་ཡང་སྲོག་གཅོད་སོགས་དགེ་མི་དགེའི་
ལས་མེད་པར་ཐལ། སྲོག་དབང་》སྐད་ཅིག་མ་ཡིན་པ་ཉིད་ཀྱིས་གསོད་པ་པོས་མཚོན་བསྣུན་
པ་སོགས་འཇིག་རྒྱུ་མེད་པར་རང་གི་ངང་གིས་འཇིག་པ་ཡིན་ལ། དེར་མ་ཟད་རང་གི་
བློ་ངོར་གྲུབ་པའི་མཐའ་དེ་ལས་མི་འདའ་བས་གྲུབ་པའི་མཐའ་དེ་སྟོན་པའི་མཛོད་ལས་ཀྱང་།
འཇིག་རྟེན་སྣ་ཚོགས་ལས་ལས་སྐྱེས། །ཞེས་བསད་བྱ་འཆི་བ་རང་གི་ལས་ལས་འབྱུང་
བས་གསོད་པ་པོར་སྡིག་པ་མི་འབྱུང་བའི་ཕྱིར། དཔེར་ན་ཚ་བས་ཚིག་པ་སླར་ཚ་བས་
གདུང་བ་ཚིག་ཏུ་མེད་པ་བཞིན། ཞེས་སྨྲོས་པར། ཉན་ཐོས་པས་ཡུལ་དོན་དམ་སྐད་ཅིག་
ཆ་མེད་སོགས་རེ་རེ་ཙམ་ལ་ལྟོས་ནས་ལས་གསོག་པ་མེད་ཀྱང་ཀུན་རྫོབ་རྒྱུན་དང་ཚོགས་
པ་ལ་ལྟོས་ནས་སྲོག་གཅོད་ཀྱི་ལས་ལམ་བསགས་པ་ཡོད་པས་ཁྱབ་པ་མ་ངེས་སོ་ཟེར། ཁ་
ཅིག་འཇིག་རྒྱུ་མེད་པ་དོན་དམ་དང་མཛོད་ལུང་ཀུན་རྫོབ་ཏུ་ལས་ཡོད་པའི་རྒྱུ་མཚན་ལ་སྦྱར་
བ་མི་འཐད་ཚུལ་གསེར་ཕྲེང་ལྟར་རོ། །དེ་ལ་དབུ་མ་བས་ཁྱོད་ཀྱི་ལུགས་ལ་ཡུལ་དོན་དམ་
སྐད་ཅིག་རེ་རེ་ལ་ལྟོས་པའི་བློ་དོན་དམ་པར་དབང་ཤེས་མ་འཁྲུལ་བའི་ངོར་གསོད་བྱེད་

འགྲེལ་མཆན་སྐབས་བཞི་པ། 175 རྣམ་རྫོགས་སྦྱོར་བ།
སུས་ཀྱང་བསད་བྱ་སུ་ཡང་བསད་པ་ཆ་དང་ཆ་ཅན་དང་རྒྱུན་དུ་སྣང་བ་ཡང་མེད། དེ་
དག་སྤངས་པའི་མ་བསད་པ་དགེ་བའི་ལས་ལ་དེ་ལྟར་སྣང་བ་ཡང་མ་ཡིན། ལེན་པོ་སུས་
ཀྱང་སུས་ནོར་མ་བྱིན་པར་བླངས་པ་ཡང་མེད་དེ་ལྟར་མ་བླངས་པ་དགེ་བ་ཡང་མ་ཡིན་
ཟེར་རོ། །གཉིས་པ་ནི། ཞེས་བྱ་བ་ལ་སོགས་པའི་ལས་ལམ་ལྷག་མ་ལྔ་གཟུང་སྟེ་ཡིད་
ཀྱི་གསུམ་ལ་ལས་མེད་པས་སོ། །དོན་དམ་དུ་མེད་པའི་ཕྱོགས་ལ་ཡང་སྲོག་སྐད་ཅིག་གིས་
འཇིག་ལ་མཚོན་སོགས་ལ་མི་ལྟོས་ཀྱང་བློ་ཀུན་རྫོབ་པ་རྟོག་པའི་ཡུལ་དུ་སྲོག་གི་རྒྱུན་ལོའི་
བར་དུ་འཇུག་པ་དང་འགལ་བ་མཚོན་སོགས་ཀྱིས་ཞག་གཅིག་ཙམ་འཚོ་བའི་དངོས་པོ་
བསྐྱེད་པ་ལ་བདག་ནི་གསོད་པ་པོ་དང་ལ་སོགས་པས། འདི་ནི་བསད་བྱ་དང་ཚུལ་འདི་
ལྟར་བསད་པར་རྟོགས་པའི་སྒོ་ནས། དགེ་སློང་གིས་ལྟུང་བར་འཇུག་འདོད་ཀྱི་ཚུལ་བཞིན་
མ་ཡིན་པའི་ཡིད་ལ་བྱེད་པ་དང་ལ་སོགས་པས་མཐོལ་འདོད་ཀྱི་ཚུལ་བཞིན་ཡིད་བྱེད་
དང་ལྡན་པ་ལ་མི་དགེ་བ་དང་ལ་སོགས་པས་དགེ་བར་འཇོག་པ་དང་འདྲ་བར་སྲོག་གཅོད་
པ་ལ་སོགས་པ་དགེ་སྡིག་གི་ལས་ལམ་དུ་རྣམ་པར་འཇོག་པར་འདོད་དོ།།
གཉིས་པ་དེ་དབུ་མ་བ་ལ་ཡང་མཚུངས་པར་བསྟན་པ་ནི། དོན་སྨྲ་བའི་ལུགས་ལ་
ཁོ་རང་གིས་འདོད་པའི་དོན་དམ་དུ་དགེ་སྡིག་མེད་ཀྱང་ཀུན་རྫོབ་ཏུ་ཡོད་པ་དཔེ་དེ་བཞིན་
དུ༈ དབུ་མ་བའི་ལུགས་ལ་ཡང་སྲིད་ཞིའི་དངོས་པོ་དོན་དམ་པར་རྨི་ལམ་དང་འདྲ་བས་
དོན་དམ་དཔྱོད་པའི་རིགས་ཤེས་ཀྱི་ངོར་དགེ་སྡིག་སོགས་མེད་ན་ཡང་ཕྱིན་ཅི་ལོག་གི་འཆིང་
བ་མཐའ་དག་མ་མཉམ་པ་རྣམས་ལ་སྟེ་དེའི་བློ་ཀུན་རྫོབ་པའི་ངོར་དགེ་སྡིག་སོགས་རྨི་ལམ་
དེ་དང་མཐུན་པའི་དོན་གྱི་དངོས་པོ་ལ་སོགས་པ་ཐ་སྙད་པའི་ཚད་མས་ཡུལ་ལ་བསད་
བྱ་སོགས་སུ་མངོན་པར་ཞེན་པས་ལས་འབྲས་ཀྱི་རྣམ་བཞག་འཐད་དོ། །ཞེས་བྱ་བ་ལ་
སོགས་པའི་བདེན་གཉིས་མི་འགལ་བ་ཀུན་རྫོབ་ལ་ལྟོས་པའི་ཁྱབ་པ་མ་ངེས་པའི་ལན་དེ་
དང་དོན་དམ་ལ་ལྟོས་ཏེ་འདོད་པའི་ལན་དེ་དངོས་སྨྲ་ལས་སམ་འགྲེལ་ཆུང་འདི་ལས་ཕྱོགས་

འགྲེལ་མཆན་སྐབས་བཞི་པ། 176 རྣམ་རྫོགས་སྦྱོར་བ།
གཞན་དབུ་མའི་ཡུམ་མདོ་དང་རིགས་ཚོགས་སོགས་ནས་གསུངས་སོ་ཞེས་བྱ་བར་ཁོང་
དུ་ཆུད་པར་བྱའོ། །གཉིས་པ་དཔེ་མ་གྲུབ་པའི་ལན་ལ། དབུ་མ་བ་ལ་དཔེ་མ་གྲུབ། དོན་
སྨྲ་ལ་དཔེ་མ་གྲུབ་པའོ། །དང་པོ་ནི། རྟགས་མ་ངེས་པ་ལས་ཡང་ན་སེམས་ཙམ་པས་དོན་
སྨྲའི་ཕྱོགས་བཟུང་ནས་རྒོལ་བའི་ལན་དུ་བྱ་བར་གསེར་ཕྲེང་གསུངས་སོ།།ཁྱབ་པ་མ་གྲུབ་
པར་མ་ཟད་གཞན་དཔེ་མ་གྲུབ་པ་ཡང་ཉི་ཤུ་བ་ལས། རྨི་ལམ་གྱི་ལས་ཀུན་སློང་གི་སེམས་
ནི་གཉིད་ཀྱིས་ཉམས་པའི་ཕྱིར། དེས་ན་སད་པའི་སྐབས་ཀྱི་ལས་དང་འབྲས་བུ་འདྲ་པ་
མ་ཡིན། ཞེས་བྱ་བ་ལྟར་དེར་དབུ་མ་བའི་ལུགས་ལ་རྨི་ལམ་དུ་ལས་བསགས་པ་ཡོད་པས་
དཔེ་མ་གྲུབ་བོ། །གཉིས་པ་ནི། དེ་བཞིན་དུ་རྒོལ་བ་དོན་སྨྲ་རང་གི་ལུགས་ལ་རྨི་ལམ་
ན་ཡང་དགེ་བ་དང་མི་དགེ་བ་སྤྱད་པ་ནི། སད་པའི་གནས་སྐབས་ན་ངོ་མཚར་བས་
ཀྱེ་མ་ལས་དེ་བྱས་སོ་ལེགས་པར་བྱས་བ་སྟེ་བྱས་པ་ལེགས་སོ་ཞེས་རྗེས་སུ་ཡི་རང་ན།
རྗེས་ཀྱི་གནས་སྐབས་ཀྱི་སེམས་ཀྱིས་མངོན་པར་ཞེན་པའི་གསོས་ཀྱིས་ཡོངས་སུ་གསོས་
ཏེ༑ འབྲས་བུ་འབྱིན་ངེས་སུ་འཕེལ་བར་དོན་སྨྲ་རང་གི་འདོད་པདེའི་ཕྱིར་ཡང་དཔེ་མ་
གྲུབ་པོ། །གསུམ་པ་གྲུབ་དོན་ནི། ཀླན་ཀ་དེའི་ཁྱབ་པ་མ་ངེས་ཤིང་དཔེ་མ་གྲུབ་པས་འཁོར་
བ་དང་མྱ་ངན་ལས་འདས་པ་ནི་བདེན་སྟོང་དུ་མཉམ་པ་ཉིད་དོ། །
ཞིང་དག་སྦྱོར་བ།
གཉིས་པ་ལོངས་སྐུའི་རྒྱུའི་ཞིང་དག་སྦྱོར་བ་ལ་གསུམ་གྱི། དང་པོ་མཚམས་སྦྱར་
བ་ནི། སྲིད་ཞི་གཉིས་ཀ་མཉམ་པ་ཉིད་དུ་རྣམ་པར་བསྒོམ་པའི་སྦྱོར་བ་ཐོབ་པ་ནི་མ་
འོངས་པ་ན་རང་གི་སངས་རྒྱས་ཀྱི་ཞིང་དུ་སངས་རྒྱས་སུ་འགྱུར་བས། མཉམ་ཉིད་
དེའི་འོག་ཏུ་སངས་རྒྱས་ཀྱི་ཞིང་ཡོངས་སུ་དག་པ་གསུངས་ཏེ། གཉིས་པ་རྩ་བ་ནི། བྱང་
སེམས་ས་བརྒྱད་པ་བས་རང་སངས་རྒྱས་བའི་སེམས་ཅན་གྱི་འཇིག་རྟེན་དག་པར་སྒྲུབ་

འགྲེལ་མཆན་སྐབས་བཞི་པ། 177 རྣམ་རྫོགས་སྦྱོར་བ།
པ་དེ་བཞིན་དུ། སྣོད་ཀྱི་འཇིག་རྟེན་ཚེར་མ་སོགས་ཀྱིས་མ་དག་པ། །དེ་ལ་དག་པར་
བསྒྲུབ་པ་ཡིས། །སངས་རྒྱས་ཀྱི་ཞིང་གཉིས་ནི་དག་པ་ཉིད་དོ། །མདོ་ནི། དེ་ནས་ཚེ་
ལྡན་རབ་འབྱོར་གྱི། ནས། ལེའུ་བཞི་བཅུ་གསུམ་པའོ། ཞེས་པའོ། །གསུམ་པ་འགྲེལ་བ་
ནི༑ ཅེས་བྱ་བ་གསུངས་ཏེ། སེམས་ཅན་དང་སྣོད་ཀྱི་འཇིག་རྟེན་གཉིས་ཀྱི་བྱེ་བྲག་
གིས། སངས་རྒྱས་ཀྱི་ཞིང་དག་པར་བྱེད་པ་རྣམ་པ་གཉིས་ལ་གོ་རིམས་བཞིན་དུ་བཅུད་
ཀྱིས་བཀྲེས་པ་དང་སྐོམ་པ་དང༌། སྣོད་ཀྱི་རྡོ་བ་དང་ཚེར་མ་ལ་སོགས་པ་སྔ་མས་མི་
དགེ་བ་བཅུ་དང་སྒྲིབ་པ་ལྔ་དང༌། ཕྱི་མས་གཡང་ས་གཅོང་རོང་ལ་སོགས་པ་ཉིད་ཀྱིས་
མ་དག་པ་དང་གང་ཡང་ཡིན་པ་མཐོང་བ་དེའི་གཉེན་པོར་བདག་སངས་རྒྱས་བའི་ཞིང་
དེར་བཅུད་དག་པ་ལྷའི་ཉེ་བར་སྤྱད་པ་དང༌། སྣོད་དག་པ་གསེར་གྱི་ས་ཕྱོགས་ལ་སོགས་
པ་སྔ་མས་དགེ་བཅུ་དང་ཐེག་གསུམ་ལ་སློབ་པ་དང་ངན་འགྲོའི་མིང་མི་གྲགས་པ་དང་། ཕྱི་
མས་བཻཊཱརའི་ཕྱོགས་ལྟ་བུ་དག་པ་བསྐྱེད་པའི་སྒོ་ནས་ཕྱིན་དྲུག་ལ་བརྩོན་པས་རྣམ་པར་
དག་པར་བྱེད་པ་ནི་སངས་རྒྱས་ཀྱི་སྣོད་བཅུད་ཀྱི་ཞིང་རྣམ་པར་དག་པའོ། །མདོ་ནི།
བརྒྱད་སྟོང་བར། ཤཱ་བུ་གཞན་ཡང༌། ནས་ཞེས་བྱ་བ་སྟེ་བཅུ་དགུ་པའོ། །ཞེས་པའོ། །
ཐབས་མཁས་སྦྱོར་བ།
གསུམ་པ་སྤྲུལ་སྐུའི་རྒྱུ་ཐབས་མཁས་སྦྱོར་བ་ལ་གསུམ་གྱི། དང་པོ་མཚམས་སྦྱར་
བ་ནི། རང་གི་འཚང་རྒྱ་བའི་སངས་རྒྱས་ཀྱི་ཞིང་རྣམ་པར་དག་པ་བསྒྲུབས་པ་ནི། གཞན་
དོན་སྒྲུབ་པའི་ཐབས་མཁས་པས་གདུལ་བྱའི་སྐལ་བ་ཇི་ལྟ་བ་བཞིན་དུ་སངས་རྒྱས་ཀྱི་
མཛད་པ་བྱ་དགོས་པས་ན་ཞིང་དག་པའི་འོག་ཏུ་ཐབས་ལ་མཁས་པ་གསུངས་དེ། གཉིས་
པ་རྩ་བ་ལ་ཉི་སྣང་ལྟར་གསུམ་ལས། དང་པོ་སྦྱོར་བའི་མཁས་བྱའི་ཡུལ་ནི། ཡུལ་དང་།
མདོ་ནི། ལེ་བརྒྱད་མར། དེ་ནས་ཚེ་ལྡན་རབ་འབྱོར། ནས། བྱང་ཕྱོགས་ཀྱི་ཆོས་རྣམས་

འགྲེལ་མཆན་སྐབས་བཞི་པ། 178 རྣམ་རྫོགས་སྦྱོར་བ།
བསྒོམ་པར་བགྱི། ཞེས་རྣམ་ཐར་སྒོ་གསུམ་དང་བྱང་ཕྱོགས་སྡེ་ཚན་བདུན་ཏེ་ཡུལ་བཅུ་
ཙམ་ལ་སྦྱར་ལ། ལེ་མངས་སུ་བདེན་བཞི་བསམ་གཏན་ནས་མ་འདྲེས་པའི་བར་བསྒོམ་པར་
བགྱི་གསུངས་པས། གསེར་ཕྲེང་དུ། ལེ་མངས་སུ་མཐར་གནས་དགུ་དང་སྟོབས་དང་མ་
འདྲེས་པ་སོགས་ཡུལ་དུ་གསུངས་སོ། །ཞེས་པ་ཡིན་གྱི་ཡུལ་བཅུ་ལ་མཐར་གནས་དགུ་དང་
ལྷག་མ་རྣམས་གཅིག་ཏུ་བྱས་ནས་འཇོག་ཅེས་པ་མིན་པས། འགྲེལ་བའི་ཟིན་བྲིས་ལས། དེ་
ལྟར་འཇོག་ཚུལ་ཡོད་གསུངས་པ་དེ་དུས་ཀྱི་ངག་རྒྱུན་ཙམ་བཀོད་པ་ཡིན་ནམ་དཔྱད། གཉིས་
པ་སྦྱོར་བའི་ངོ་བོ་ནི། ཡུལ་བཅུ་སོགས་བསྒོམས་ཏེ་གདུལ་བྱའི་དོན་བྱ་བའི་དུས་དང་དུས་
མིན་ཤེས་པའི་སྦྱོར་བ་ཅན་འདི་ནི། མདོ་ནི། ལེ་བརྒྱད་མར། བཅོམ་ལྡན་འདས། ནས།
རང་བྱང་ཆུབ་མངོན་དུ་མི་བྱེད་དོ། །ཞེས་པའོ། །རྔོག་ཊཱིཀ་ཏུ་ཡང་མཚམས་དེ་ལྟར་ཕྱེ་
ལ་རྒྱན་སྣང་དུ། དེ་ནས་བཅོམ་ལྡན་འདས། ནས། བཀའ་སྩལ་བ་དང་ཞེས་པའི་དྲིས་
ལན་གཉིས་ཀའི་འོག་ཏུ་ཐབས་མཁས་པའི་ཡུལ་ཡིན་ནོ་ཞེས་བརྗོད་པ་ཡིན་ནོ། །ཞེས་དང་།
དེ་ནས་ཡང་དག་མཐའ་མངོན་སུམ་དུ་མི་བྱེད་དོ། །ཞེས་པའི་དྲིས་ལན་གཉིས་ཙམ་སྦྱོར་
བའི་ངོ་བོ་ལ་སྦྱར་བས། དེ་ལྟར་ན་ཉི་ཁྲིའི་ཡང་རྗེས་སུ་མི་མཐོང་ངོ་ཡན་ཡུལ་དང་། དེ་
མན་སྦྱོར་བའི་ངོ་བོ་ལ་སྦྱར་ན་ཉི་སྣང་གི་དགོངས་པར་འགྲོ་སྙམ་ཡང༌། ལེ་བརྒྱད་མའི་
དེ་རབ་འབྱོར་གྱིས་ཡུལ་བཅུ་རྟོགས་ཚུལ་དྲིས་པ་ཡུལ་དང་ལན་གྱིས་སྦྱོར་བའི་རྟོགས་ཚུལ་
གསུངས་པས་སྦྱོར་བར་སྦྱར་བས་གང་བྱས་ཀྱང་ཆོག་གམ་དཔྱད། གསུམ་པ་དབྱེ་བ་ནི།
གདུལ་བྱ་རྣམས་དགྲས་གཉིས་དང་བདུན་རྣམས་ལས་ནི་འདས་པ་དང་། མདོ་ནི། རབ་
འབྱོར་འདི་ལྟ། ནས། མངོན་དུ་མི་བྱེད་དོ། ཞེས་པའོ། །ཆོས་ཐམས་ཅད་ལ་དོན་དམ་
པར་མི་གནས་པ་དང་། མདོ་ནི། རབ་འབྱོར། ནས། ཐོབ་པར་བྱེད་དོ། །ཞེས་པའོ།།
གཞན་དོན་སྔོན་གྱི་སྨོན་ལམ་ཇི་བཞིན་ཤུགས་ཀྱིས་འཕངས་པ་ལྟར་བྱེད་པ་དང་ནི། མདོ་
ནི༑ རབ་འབྱོར། ནས། བརྟག་པར་བྱའོ། །ཞེས་པའོ། །ཉན་རང་དང་ཐུན་མོང་མ་

འགྲེལ་མཆན་སྐབས་བཞི་པ། 179 རྣམ་རྫོགས་སྦྱོར་བ།
ཡིན་པའི་མཚན་ཉིད་ཅན་དང༌། མདོ་ནི། གསོལ་བ། ནས། རིག་པར་བྱའོ། །ཞེས་
པའོ། །བདེན་པར་མ་ཆགས་པ་དང༌། མདོ་ནི། རབ་འབྱོར། ནས། འགྱུར་རོ། །ཞེས་
པའོ། །བདག་གཉིས་སུ་བདེན་པར་མི་དམིགས་པ་དང༌། མདོ་ནི། རབ་འབྱོར། ནས།
རྫོགས་པར་འགྱུར་རོ། །ཞེས་པའོ། །བདེན་འཛིན་གྱི་མཚན་མར་འཛིན་པ་སྤོང་བ་དང་།
མདོ་ནི། རབ་འབྱོར། ནས། འགྱུར་རོ། །ཞེས་པའོ། །ཆོས་རྣམས་ལ་སྲེད་པས་དགའ་
བའམ་སྨོན་ལམ་ཟད་པ་དང་། མདོ་ནི། རབ་འབྱོར། ནས། གནས་པ་མ་ཡིན་ནོ།།
ཞེས་པའོ། །རང་ཕྱིར་མི་ལྡོག་དེ་ཡི་རྟགས་དང༌། མདོ་ནི། རབ་འབྱོར། ནས། རིག་
པར་བྱའོ། །ཞེས་པའོ། །ཡུལ་ཚད་མེད་པ་ཤེས་པ་སྟེ། མདོ་ནི། གསོལ་བ། ནས། ལེའུ་
བཞི་བཅུ་རྩ་བཞི་པའོ། །ཞེས་པའོ། །ཐབས་ལ་མཁས་པའི་སྦྱོར་བ་ཞེས་རེ་རེའི་མཐར་
སྦྱར་བའི་རྣམ་པ་བཅུའོ། །གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། དགེ་བའི་
ཡེ་ཤེས་ཆོས་ཅན། ༼ཁ༽སྦྱོར་བའི་བར་ཆད་ཀྱི་ཆོས་ལས་ཡང་དག་པར་རྒལ་བས་སོ།།
༼ཀ༽ལྷའི་བདུད་ལ་སོགས་པའི་བདུད་བཞི་རགས་པ་ལས་འདས་པའི། །སྦྱོར་བ་ཡིན་
ཡིན་ཏེ། ༼ག༽དང༌། མདོ་ནི་བརྒྱད་སྟོང་བར། དེ་ནས་བཅོམ་ལྡན། ནས། གསོལ་ཏོ།།
ཞེས་ཡུལ་དང་། དེ་ནས་མངོན་སུམ་དུ་མི་བྱེད་དོ་ཞེས་པ་སྦྱོར་བའི་ངོ་བོ་དང་། རབ་འབྱོར།
འདི་ལྟ་སྟེ། ནས། བྱ་བ་མ་ཡིན་ནོ། །ཞེས་པས་སྐྱེས་བུ་དཔའ་བོ་ཕས་ཀྱི་དགྲས་མི་གནོད་
ཚུལ་དང་སྦྱར་རོ། །ལྷའི་བདུད་རག་པ་ལས་འདའ་ཚུལ་ཐེག་དམན་གྱི་མཐོང་ལམ་དང་
ཐེག་ཆེན་གྱི་སྦྱོར་ལམ་དུ་དཀོན་མཆོག་ལ་ཤེས་ནས་དད་པ་ཐོབ་པས་དང༌། གཞན་གསུམ་
ཐེག་དམན་གྱི་གཉིས་ཀའི་ཆ་ལས་གྲོལ་ཚེ་འཆི་བདག་གི་བདུད་ལས་གྲོལ་བ་ཚེ་འདུ་བྱེད་བྱིན་
གྱིས་རླབས་པ་དང༌། གཞན་གཉིས་དགྲ་བཅོམ་ཐོབ་པ་དང༌། ལྷག་མེད་དུ་འཕོ་བ་ནས་
དང༌། ཐེག་ཆེན་གྱི་ས་བརྒྱད་པ་ནས་ཉོན་མོངས་མངོན་གྱུར་མི་འབྱུང་བ་དང༌། ལས་
ཉོན་གྱི་རྣམ་སྨིན་གྱིས་ཕུང་བོ་དང༌། དེས་སྐྱེད་པའི་འཆི་བ་ཟད་པས་སྦྱོར་བ་ཐ་མ་གསུམ་

འགྲེལ་མཆན་སྐབས་བཞི་པ། 180 རྣམ་རྫོགས་སྦྱོར་བ།
བཞག་གོ །ཕྲ་མོ་ནི་སངས་རྒྱས་པ་དང་མཉམ་དུ་བཅོམ་མོ། །ཆོས་ཐམས་ཅད་བདེན་
སྟོང་དུ་མཉམ་པ་ཉིད་དུ་རྣམ་པར་བསྒོམས་པས། དེ་དག་ལ་དོན་དམ་པར་མི་གནས་
པར་ཐ་སྙད་དུ་གནས་པ་དང་། མདོ་ནི། རབ་འབྱོར། ནས། མི་ལྟུང་ངོ༌། །ཞེས་པའོ།།
གཞན་དོན་མ་རྫོགས་པར་ཡང་དག་མཐའ་མངོན་དུ་མི་བྱེད་པའི་སྨོན་ལམ་གྲུབ་པས།
གཞན་གྱི་དོན་སྔོན་གྱི་སྨོན་ལམ་གྱི་ཤུགས་གྱིས་འཕངས་བ་ལྟར་བྱེད་པ་དང་། མདོ་
ནི༑ རབ་འབྱོར། ནས། མི་བྱའོ། །ཞེས་པའོ། །གཞན་དོན་གྱི་དཀའ་བ་སྤྱོད་པ་ཐམས་
ཅད་ཤིན་ཏུ་གོམས་པ་ཉིད་ཀྱིས། ཉན་རང་དང་ཐུན་མོང་མ་ཡིན་པ་སེམས་ཅན་མི་
གཏོང་བ་དང༌། མདོ་ནི། བམ་པོ་བཅོ་བརྒྱད་པ། ནས། མི་བྱེད་དོ། །ཅེས་པའོ་།ས་
ལམ་གྱི་ཆོས་དཀར་པོ་བདེན་ཞེན་མངོན་གྱུར་བས་རྣམ་པར་དག་པས། ཆོས་ཐམས་
ཅད་ལ་བདེན་པར་འཛིན་པ་མེད་པ་དང༌། མདོ་ནི། རབ་འབྱོར། ནས། འགྱུར་རོ།།
ཞེས་པའོ། །རྣམ་པར་ཐར་བའི་སྒོ་《སྟོང་བ་ཉིད་བསྐལ་བ་གྲངས་མེད་གཉིས་སུ་གོམས་
པ་ཉིད་ཀྱིས། བདག་གཉིས་ཀྱིས་ངོ་བོ་བདེན་པར་མི་དམིགས་པ་དང་། མདོ་ནི། རབ་
འབྱོར། ནས། འགྱུར་རོ། །ཞེས་པའོ། །རྣམ་པར་ཐར་བའི་སྒོ་མཚན་མ་མེད་པ་
གྲངས་མེད་དུ་མར་གོམས་པ་ཉིད་ཀྱིས། རྒྱུའི་མཚན་མ་བདེན་པར་མེད་པ་དང་། མདོ་
ནི༑ རབ་འབྱོར། ནས། ཐོབ་པར་འགྱུར་རོ། །ཞེས་པའོ། །རྣམ་པར་ཐར་བའི་སྒོ་
སྨོན་པ་མེད་པ་བསྐལ་བ་དུ་མར་གོམས་པ་ཉིད་ཀྱིས། འབྲས་བུ་ལ་སྨོན་པ་བདེན་པར་
མེད་པ་དང་། མདོ་ནི། རབ་འབྱོར། ནས། འཐོབ་པར་འགྱུར་རོ། །ཞེས་པའོ། །གཞན་
གྱིས་ཕྱིར་མི་ལྡོག་པའི་རྟགས་ལས་བརྩམས་ཏེ་དྲི་བ་སྔོན་དུ་བཏང་བ་ཅན་ལ་ལན་དུ་ཕྱིར་
མི་ལྡོག་པའི་ཆོས་ཐབས་ཤེས་ཁྱད་པར་ཅན་ཡིད་ལ་བྱ་ཚུལ་བརྗོད་པས། རང་རྒྱུད་ལྡན་
ཕྱིར་མི་ལྡོག་པར་གོ་བའི་རྟགས་ཀྱི་དང༌། མདོ་ནི། རབ་འབྱོར། ནས། རིག་པར་
བྱའོ། །ཞེས་པའོ། །རིག་པའི་གནས་ལྔ་སོགས་མཁས་བྱའི་ཡུལ་ཐམས་ཅད་ཤེས་པ་ཉིད་

འགྲེལ་མཆན་སྐབས་བཞི་པ། 181 རྣམ་རྫོགས་སྦྱོར་བ།
ཀྱིས། རྟོགས་པ་ཚད་མེད་པའི་ཐབས་མཁས་སྦྱོར་བ་སྟེ། མདོ་ནི། རབ་འབྱོར། ནས།
མི་འཕྲོགས་པའོ། །ཞེས་པའོ། །རྣམ་ཐར་སྒོ་གསུམ་ལ་སོགས་པ་ཤེས་རབ་ཀྱི་ཕ་རོལ་
ཏུ་ཕྱིན་པའི་མཁས་བྱའི་ཡུལ་རྣམ་པ་བཅུ་མངོན་སུམ་དུ་བྱ་བ་ལ་སེམས་ཅན་ལ་ཕན་
པའི་དུས་དང་མི་ཕན་པ་དུས་མ་ཡིན་པ་མངོན་སུམ་དུ་ཤེས་པའི་དག་སའི་སྦྱོར་བ་ནི།
ཐབས་ལ་མཁས་པའི་སྦྱོར་བ་ཡིན་ནོ། །འདི་རྐང་བ་དང་པོ་དང་ཐ་མ་གཉིས་ཀྱི་འགྲེལ་
བ་ཡིན་ལ། གསེར་ཕྲེང་ལས། འདི་ལྟར་ན་ཐབས་མཁས་བཅུ་ཉིད་ཡུལ་ལོ། །ཞེས་པ།
ཚིག་གསལ་ལས། ཤེར་ཕྱིན་རྣམ་པ་བཅུ་ནི། ཐབས་ལ་མཁས་པ་རྣམ་པ་བཅུ་སྟེ། ཞེས་
པ་ལྟར་སྦྱོར་བ་བཅུའོ། །ཡང་ན་ཉི་ཟེར་ལྟར་སྦྱོར་བ་བཅུའི་ཡུལ་དགྲ་ལས་འདས་པ་སོགས་
བཞག་གམ་དཔྱད། རྟོགས་དཀར་བཅུ་སྦྱོར་བ་དང་ཡུལ་དེ་དག་གི་ཡུལ་ལ་བྱས་སོ། །གསེར་
ཕྲེང་དུ་ཡུལ་སྔར་བཤད་པ་ལྟར་གཟུང་སྟེ། ཞེས་པ། ཉི་སྣང་ལྟར་ཟེར་རམ་དཔྱད། འདིར་
རྒྱན་སྣང་དུ་དང་པོ་གསུམ་དང་ཟློས་སྤོང་བྱས།
སྐབས་བསྡུ་བ།
གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་
བཅོམ་མངོན་པར་རྟོགས་པའི་རྟོགས་པའི་རྒྱན་ཅེས་བྱ་བ་ལས། 》སྐབས་བརྒྱད་ཀྱི་
བཞི་བའི་འགྲེལ་བའོ། །སྨྲས་པ། བསྒོམ་བྱ་རྣམ་པ་སྒོམ་བྱེད་སྦྱོར་བ་ཡི། །རྟེན་དང་
ངོ་བོ་སྒོམ་པའི་ཕན་ཡོན་དང་། །གེགས་བྱེད་སྐྱོན་དང་ཤེས་བྱེད་མཚན་ཉིད་བཞིའི། །མཚོན་
ཚུལ་ལ་སོགས་རྣམ་བདུན་སྤྱིའི་རྣམ་བཞག །བྱེ་བྲག་རྒྱན་འདིའི་གདུལ་བྱའི་ལམ་བགྲོད་
ཚུལ། །བཤེས་གཉེན་བསྟེན་ཚུལ་ནས་བཟུང་ཞི་ལྷག་བར། །ཡུམ་དོན་ཐོས་དང་བསམ་
པས་འདྲིས་བྱས་ནས། །ཐར་ཆ་སྐྱེད་དེ་སྨིན་བྱེད་སྦྱོར་བའི་ལམ། །མངོན་རྟོགས་གོ་རིམ་
ལོག་རྟོག་སྤང་ཚུལ་དང་། །ཁྱད་པར་སྦྱོར་མཐོང་སྒོམ་གྱི་རྟགས་གསུམ་སོགས། །སྐུ་གསུམ་

འགྲེལ་མཆན་སྐབས་བཞི་པ། 182 རྣམ་རྫོགས་སྦྱོར་བ
འགྲུབ་བྱེད་ལམ་གསུམ་བསྒོམ་པ་ཡིས། །འབྲས་བུ་སྐུ་གཉིས་སྒྲུབ་ཚུལ་འདི་ན་གསལ། །
ཞེས་བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་ཆུང་དོན་གསལ་བའི་མཆན་
འགྲེལ་ཀུན་བཟང་ཞིང་གི་ཉི་མ་ཐར་འདོད་མུན་སེལ་ལས། སྐབས་བཞི་བའི་མཆན་འགྲེལ་
བྱས་ཟིན་ཏོ།། །།སརྦ་མངྒ་ལཾ།།
ZLIT

འགྲེལ་མཆན་སྐབས་ལྔ་པ། 183 རྩེ་མོའི་སྦྱོར་བ།
༄༅། །བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་ཆུང་དོན་
གསལ་བའི་མཆན་འགྲེལ་ཀུན་བཟང་ཞིང་གི་ཉི་མ་
ཐར་འདོད་མུན་སེལ་ལས་སྐབས་ལྔ་བའི་
མཆན་འགྲེལ་བཞུགས་སོ། །
༄༅། །ན་མོ་གུ་རུ་མཉྫུ་གྷོ་ཥཱ་ཡ་སྭ་ར་སྭ་སྕོ་ཙ།
རྣམ་འདྲེན་རྒྱལ་བའི་དབང་པོ་ཉི་མའི་གཉེན། །
རྣམ་དག་ལམ་བཟང་གསལ་མཛད་བློ་བཟང་གྲགས། །
རྣམ་དཀར་དགེ་ལ་རྟག་གཞོལ་པྲ་ཛྙའི་མཚན། །
རྣམ་གསུམ་དབྱེར་མེད་སྙིང་གི་ཟེའུ་འབྲུར་རོལ། །
མཚམས་སྦྱོར་གྱི་གཞུང་བཤད་པ།
གཉིས་པ་དབང་དུ་བྱ་བའི་འབྲས་བུ་རྩེ་སྦྱོར་བཤད་པ་ལ། འབྲེལ་བཀོད་པས་མཚམས་
སྦྱར་བ་དང༌། ལེའུའི་གཞུང་བཤད་པ་དང༌། སྐབས་བསྡུ་བའོ། །དང་པོ་ནི། རྣམ་རྫོགས་
སྦྱོར་བའི་འོག་ཏུ་གོམས་པ་དབང་དུ་གྱུར་པའི་༼ཁ༽རྣམ་པ་ཐམས་ཅད་མངོན་པར་རྫོགས་
པར་རྟོགས་པ་ཐོབ་པ་ལ། རྟོགས་པ་རབ་ཀྱི་མཐར་ཕྱིན་པའི་རྟོགས་པ་འབྱུང་བའི་དོན་
གྱི་རིམ་པས་སོ། །༼ང༽ གོ་ཟླ་བར་བྱ་བའི་ཕྱིར་རོ། །༼ག༽ཇི་ལྟར་སྟོན་ན་སྦྱོར་ལམ་
རྩེ་མོ་རྟགས་དང་ལ་སོགས་པས་རྣམ་འཕེལ་བརྟན་པ་སེམས་ཀུན་ཏུ་གནས་པ་བཞི་དང་
མཐོང་སྒོམ་རྩེ་མོ་གཉིས་སྤང་བྱ་གཟུང་འཛིན་གྱི་རྟོག་པ་གཉིས་དང་བར་རྩེ་ལོག་སྒྲུབ་ཀྱིས་
བསྙད་པ་སྔོན་དུ་འགྲོ་བའི་རྒྱུ་མཚན་གྱིས་སོ། །དེའི་དགོས་པ་ཡོད་དེ། རྩེ་མོ་དེ་དག་

འགྲེལ་མཆན་སྐབས་ལྔ་པ། 184 རྩེ་མོའི་སྦྱོར་བ།
༼ཀ༽རྩེ་མོའི་མངོན་པར་རྟོགས་པ་འཆད་པའི་རྒྱུ་མཚན་ཡོད་དེ། ༼ཅ༽མདོ་འབྲེལ་ནི།
རྟགས་ཀྱི་ཐབས་མཁས་སྦྱོར་བ་ལས་འཕྲོས་ནས། འདིའི་རྟགས་གསུངས་སོ། །
སྦྱོར་ལམ་དྲོད་རྩེ་སྦྱོར།
གཉིས་པ་ལེའུའི་གཞུང་བཤད་པ་ལ། སྦྱོར་ལམ་མཐོང་ལམ་སྒོམ་ལམ་བར་ཆད་
མེད་པའི་རྩེ་མོ་བཞིའོ། །དང་པོ་ལ་སོ་སོའི་ངོ་བོ་དང༌། དོན་བསྡུ་བའོ། །དང་པོ་ལ། དྲོད་
རྩེ་མོ་བཟོད་པ་ཆོས་མཆོག་གི་རྩེ་སྦྱོར་རོ། །དང་པོ་ལ་གཉིས་ལས་དང་པོ་རྩ་བ་ནི། སྒོམ་
བྱུང་གི་ཤེས་རབ་ཀྱི་སྟོབས་ཀྱིས་སད་པར་མ་ཟད་རྨི་ལམ་ན་ཡང་ཆོས་རྣམས་ཀུན། །རྨི་
ལམ་ལྟ་བུར་ལྟ་ལ་སོགས་པ། །དྲོད་རྩེ་མོར་ཕྱིན་པའི་སྦྱོར་བ་ཐོབ་པའི་རྟགས། །རྣམ་
པ་བཅུ་གཉིས་དག་ཏུ་མདོ་ལས་བཞེད་དོ། །མདོ་ནི། དེ་ནས་ཡང་བཅོམ་ལྡན་འདས།
ནས། རིག་པར་བྱའོ་ཞེས་དང་། རབ་འབྱོར་གཞན་ཡང༌། ནས། ཉན་ཐོས་ཀྱི་ས་འམ།
ཞེས་སོགས་དང༌། གཉིས་པའི་མདོ་ལེ་མང་དུ་ཆད། རབ་འབྱོར། ནས། སངས་རྒྱས་ཀྱི་
ཞམ་འབྲང་སོགས་དང་། རབ་འབྱོར། ནས། རྫུ་འཕྲུལ་སོགས་དང་། རབ་འབྱོར། ནས།
རྨི་ལམ་ལྟ་བུར་བསྟན་པར་བྱ་སོགས་དང༌། རབ་འབྱོར། ནས། ངན་སོང་གསུམ་སོ་གས་
དང་། རབ་འབྱོར། ནས། གྲོང་ཁྱེར་ཚིག་པ་སོགས་དང༌། རབ་འབྱོར། ནས། བདེན་
པའི་ཚིག་སོགས་དང༌། བྱང་ཆེན། ནས། མངོན་པར་ཤེས་པའི་སོགས་དང༌། རབ་
འབྱོར་དེ་བས། ནས། རྒྱ་ཆེར་བསྟན་ཏེ་ཞེས་དང་། རབ་འབྱོར། ནས། རྣམ་བྱང་ཡོད་
པ་ཡིན་ནོ་ཞེས་དང་། གསོལ་བ། ནས། ཉེ་བར་གྱུར་པ་ལེགས་སོ་ཞེས་པའོ། །མདོ་ནས་
དང་པོ་དྲུག་ལ་རྨི་ལམ་དང་བདུན་པར་སད་རྨི་གང་རུང་སྦྱར་ནས་ལྷག་མ་དེ་གཉིས་གང་ཡང་
མ་སྦྱར་རོ། །གསེར་ཕྲེང་དུ་དང་པོ་བརྒྱད་ལ་རྨི་ལམ་དང་ཐ་མ་བཞི་ལ་སད་པ་སྦྱར་བ་མདོ་
ལྟར་ལ། རྣམ་བཤད་དུ་དང་པོ་ལྔ་རྨི་ལམ་དང་གཉིས་སད་རྨི་གཉིས་ཀ་དང་ཐ་མ་བཞི་སད་

འགྲེལ་མཆན་སྐབས་ལྔ་པ། 185 རྩེ་མོའི་སྦྱོར་བ།
པར་སྦྱར་བ་རེད་མདའ་བ་ལྟར་ལ། རྟོགས་སྣང་དུ་རྨི་ལམ་གྱི་རྟགས་དྲུག་དང་སད་པའི་
རྟགས་དྲུག་བྱས་ལ་གཡགས་པས་ཕྱི་མ་དྲུག་སད་རྨི་གཉིས་ཀའི་རྟགས་སུ་བྱས་སོ། །བུད་
ངྷ་ཤྲིས་དང་པོ་དྲུག་རྨི་ལམ་དང་གཉིས་སད་རྨི་གཉིས་ཀ་དང་བཞི་སད་པར་སྦྱར་བ་སྒོ་མང་
ཡིག་ཆར་རང་ལུགས་བྱས་ཀྱང་བསོད་གྲགས་པས་བཅུ་གཉིས་པོ་རེ་རེ་ལ་སད་རྨི་གཉིས་ཀའི་
རྟགས་ཡོད་པར་གསུངས་པ་ལྟར་ན་མདོ་དང་རྩ་བར་རྨི་ལམ་གསུངས་པ་གཙོ་ཆེ་བར་དགོངས་
ཟེར་རམ་དཔྱད། ལོ་ཆེན་གྱིས་དང་པོ་བརྒྱད་འབྲས་རྟགས་ཐ་མ་བཞི་རང་བཞིན་དུ་གསུངས་
པའང་གཙོ་བོ་ཡིན་གྱི་རེ་རེ་ལ་ལུས་ངག་ཡིད་གསུམ་གྱི་རྟགས་ཡོད་དགོས་སོ། །གཉིས་པ་
འགྲེལ་བ་ནི། ཅེས་བྱ་བ་གསུངས་ཏེ། ཐབས་ཤེས་ཀྱི་རྣལ་འབྱོར་ཁྱད་པར་ཅན་ལ་ཤིན་
ཏུ་གོམས་པའི་ཕྱིར་ཞེས་པ་འདི་བཅུ་གཉིས་པོ་ཐམས་ཅད་ཀྱི་རྟགས་ལ་སྦྱར་ནས། ཐབས་
ཤེས་ཁྱད་པར་ཅན་གྱིས་ཟིན་པའི་དྲོད་རྩེ་སྦྱོར་ཐོབ་པའི་བྱང་སེམས་དབང་རྣོན་ཉིན་པར་མ་
ཟད་རྨི་ལམ་གྱི་གནས་སྐབས་ན་ཡང་ཆོས་ཐམས་ཅད་རྨི་ལམ་དང་འདྲ་བ་ལ་སོགས་
པས་གཟུགས་བརྙན་ནས་དྲི་ཟའི་གྲོང་ཁྱེར་དང་འདྲ་བར་《ལྟ་ཡང་སེམས་ཅན་བློས་མི་སྤོང་
བས་ཡང་དག་མཐའ་མངོན་དུ་མི་བྱེད་པ་དང༌། མདོ་ནི་བརྒྱད་སྟོང་པར། རབ་འབྱོར་
ཡང༌། ནས། རིག་པར་བྱའོ་ཞེས་པའོ། །ཐེག་ཆེན་སེམས་བསྐྱེད་ཀྱི་སྟོབས་ཀྱིས་རྨི་ལམ་
ན་ཡང་ཉན་ཐོས་ལ་སོགས་པའི་རང་རྒྱལ་གྱི་ས་དང་ཁམས་གསུམ་ལ་དགའ་བའི་སེམས་
མི་བསྐྱེད་པ་དང༌། འདི་གཉིས་རྟགས་གཙོ་བོའོ། །མདོ་ནི། རབ་འབྱོར་གཞན་ཡང་།
ནས། རིག་པར་བྱའོ་ཞེས་པའོ། །སངས་རྒྱས་མཐོང་བ་དང་མི་འབྲལ་བའི་དགེ་རྩ་སྨིན་
པས་རྨི་ལམ་ན་ཡང་དེ་བཞིན་གཤེགས་པ་ལ་སོགས་པའམ་རང་ཉིད་སངས་རྒྱས་སུ་སྣང་
ཞིང་འཁོར་བརྒྱ་སྟོང་གིས་བསྐོར་ཏེ་ཆོས་སྟོན་པ་མཐོང་བ་དང་། མདོ་ནི། རབ་འབྱོར།
ནས། རིག་པར་བྱའོ་ཞེས་པའོ། །རང་དང་སངས་རྒྱས་རྣམས་ཀྱི་རྫུ་འཕྲུལ་གྱི་རྣམ་
པར་འཕྲུལ་བ་ནམ་མཁར་འཕགས་ཏེ་ཆོས་སྟོན་པ་སོགས་རྨི་ལམ་དུ་དམིགས་པ་དང་། མདོ་

འགྲེལ་མཆན་སྐབས་ལྔ་པ། 186 རྩེ་མོའི་སྦྱོར་བ།
ནི༑ རབ་འབྱོར། ནས། རིག་པར་བྱའོ་ཞེས་པའོ། །འདི་གཉིས་སྐྱབས་དང་དེའི་མཐུ་ལ་
གོམས་པ་བརྟན་པའི་རྟགས་སོ། །སད་ནས་ཆོས་ཐམས་ཅད་རྨི་ལམ་དང་འདྲ་བར་སྟོན་སྙམ་
ནས་རྨི་ལམ་ན་དམ་པའི་ཆོས་སྟོན་པའི་སེམས་སྐྱེ་བ་དང་། མདོ་ནི། རབ་འབྱོར། ནས།
རིག་པར་བྱའོ་ཞེས་པའོ། །འདི་རྨི་ལམ་ལ་རྨི་ལམ་དུ་ཤེས་པའི་རྟགས་སོ། །རྨི་ལམ་དུ་དམྱལ་
བ་ལ་སོགས་པའི་ངན་སོང་བའི་སེམས་ཅན་མཐོང་བ་ན་དེ་སྔོན་དུ་འགྲོ་བས་མ་འོངས་
པ་ན་རང་གི་སངས་རྒྱས་ཀྱི་ཞིང་དུ་ངན་སོང་གི་མིང་ཡང་མེད་པར་གྱུར་ཅིག་སྙམ་དུ་སྤོང་
བ་རྗེས་སུ་དྲན་པ་དང་། མདོ་ནི། རབ་འབྱོར། ནས། རིག་པར་བྱའོ་ཞེས་པའོ། །འདི་
ཞིང་དག་པར་བྱེད་པའི་རྟགས་སོ། །མདོ་སོགས་ཕལ་ཆེར་དུ་སད་རྨི་གཉིས་ཀའི་ཚེ་གྲོང་
ཁྱེར་ལ་སོགས་པ་ཚིག་པ་མཐོང་ནས་བདག་ལ་ཕྱིར་མི་ལྡོག་པའི་རྣམ་རྟགས་མཚན་མ་
ཡོད་ན་བདེན་པ་དེས་ཞི་བར་གྱུར་ཅིག་ཅེས་རབ་ཏུ་ཞི་བར་བྱེད་པའི་བདེན་པའི་བྱིན་གྱི་
རླབས་གྲུབ་པ་དང་། མདོ་ནི། རབ་འབྱོར། ནས། གཟུང་བར་བྱའོ་ཞེས་པའོ། །སྐྱེས
པ་དང་བུད་མེད་འགའ་ཞིག་གནོད་སྦྱིན་ལ་སོགས་པ་མི་མ་ཡིན་པས་ཟིན་པ་ན་བདེན་སྟོབས་
བརྗོད་པས་དེ་དག་མེད་པར་བྱེད་པའི་བདེན་པའི་ཚིག་གྲུབ་པ་དང་། མདོ་ནི། རབ་
འབྱོར། ནས། ཉི་ཤུ་རྩ་གཅིག་པའོ། །ཞེས་པའོ། །སྔ་མ་སེམས་ཅན་མིན་པ་དང་འདི་
སེམས་ཅན་གྱི་གནོད་པ་ཞི་བའི་མཐུས་དབང་དུ་བྱས་ལ། འདི་གཉིས་ལ་བྱང་སེམས་རང་
དང་བདུད་ཀྱི་མཐུས་ཞི་བ་གཉིས་ལས་སྔ་མ་ཕྱིར་མི་ལྡོག་པའི་རྟགས་ཡིན་ལ་ཕྱི་མ་མིན་ནོ།།
དེ་རེ་རེ་ལ་ཡང་མ་ལུས་པར་ཞི་མ་ཞི་གཉིས་ཡོད་པས་གཉིས་ཀ་ལ་མུ་བཞི་རེ་ཡོད་དོ། ་ཕྱིར་
མི་ལྡོག་གིས་གནོད་པ་མ་ལུས་པར་མ་ཞི་བ་ཉི་ཁྲིར་སེམས་ཅན་གྱི་ཆོས་སྤོང་དང་བརྒྱད་སྟོང་
པར་བྱང་སེམས་རང་གི་ཆོས་སྤོང་གི་རྣམ་སྨིན་དུ་གསུངས་སོ། །བདུད་ལས་ཡིན་ན་ང་རྒྱལ་
སྐྱེའོ། །རང་ཉིད་ཀྱིས་བདུད་ལས་ཡིན་མིན་མངོན་པར་ཤེས་པས་ཕ་རོལ་བདུད་དང་སྡིག་
གྲོགས་ཟིལ་གྱིས་གནོན་པའི་ཕྱི་ནང་གི་དགེ་བའི་བཤེས་གཉེན་བསྟེན་པ་དང་། མདོ་

འགྲེལ་མཆན་སྐབས་ལྔ་པ། 187 རྩེ་མོའི་སྦྱོར་བ།
ནི༑ དེ་ནས་ཡང་། ནས། འགྱུར་བ་ཡིན་ནོ་ཞེས་པའོ། །ལམ་ལ་སློབ་པའི་རྒྱུའི་རྟགས་སོ།།
མཉམ་རྗེས་ཀྱི་རྣམ་པ་ཐམས་ཅད་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སློབ་པ་དང་།
མདོ་ནི། རབ་འབྱོར་ཡང་། ནས། བསླབ་པར་བྱའོ་ཞེས་པའོ། །འདི་བསླབ་ཡུལ་གྱི་
རྟགས་སོ། །ཆོས་ཐམས་ཅད་ལ་སྒོམ་བྱུང་གི་ཤེས་རབ་ཀྱི་སྟོབས་ཀྱིས་བདེན་པར་མངོན་
པར་ཞེན་པ་མེད་པ་དང་། མདོ་ནི། རབ་འབྱོར་གྱིས། ནས། སྤྱོད་དོན་ཞེས་པའོ།།
འདི་སློབ་ཚུལ་གྱིས་སོ། །དམན་སྤྱོད་ཟིལ་གྱིས་གནོན་པས་སངས་རྒྱས་ཀྱི་བྱང་ཆུབ་ལ་
ཉེ་བར་གྱུར་པའོ། མདོ་ནི། བཅོམ་ལྡན། ནས། འགྱུར་རོ་ཞེས་པའོ། །འདི་བསླབ་པའི་
ཕན་ཡོན་གྱི་དབང་དུ་བྱས་པར་གསེར་ཕྲེང་ལས་སོ། །ཞེས་བྱ་བ་རེ་རེའི་མཐར་སྦྱར་བའི་
རྟགས་རྣམ་པ་བཅུ་གཉིས་ནི་རྩེ་མོའི་མངོན་པར་རྟོགས་པ་ཐོབ་པའི་གནས་སྐབས་ཀྱི་
ཁྱད་པར་གྱི་རྟགས་ཡིན་ནོ། །བརྒྱད་སྟོང་པར་ང་རྒྱལ་ལྔ་ལས་ཆུང་ངུ་བས་བདག་ཆེ་
བའམ་མཚུངས་པ་ལ་མཚུངས་སོ་སྙམ་དུ་ཁེངས་པ་ནི་ང་རྒྱལ་དང་། མཚུངས་པ་བས་བདག་
ཆེ་སྙམ་པ་ཆེ་བའི་ང་རྒྱལ་དང༌། ཆེ་བ་བས་བདག་ཆེ་སྙམ་པ་ང་རྒྱལ་ལས་ཀྱང་ང་རྒྱལ་
དང་། རྟོགས་པ་མ་ཐོབ་པ་ཐོབ་སྙམ་པ་མངོན་པའི་རྒྱལ་དང༌། ཡོན་ཏན་དང་ལྡན་པ་མིན་
ཡང་ཡིན་སྙམ་པ་ལོག་པའི་ང་རྒྱལ་དང་ལྔས་རིམ་བཞིན་མཁྱེན་གསུམ་གྱི་བདག་ཉིད་ཅན་
ཐམས་ཅད་མཁྱེན་ཉིད་དང་རྣམ་ཀུན་དང་རྩེ་སྦྱོར་དང་མཐར་སྦྱོར་དང་སྐད་ཅིག་སྦྱོར་སྔོན་
དུ་འགྲོ་བའི་ཆོས་སྐུ་ལས་རྒྱང་རིང་དུ་བྱེད་པར་གསུངས་ལ། རྟགས་དགུ་བའི་སྐབས་སུ།
ཕ་རོལ་ཏུ་ཕྱིན་པ་དྲུག་ནི་སྟོན་པའོ། །ཞེས་སོགས་ཚིགས་བཅོ་ལྔས་ཕྱིན་དྲུག་ནི་འབྲས་བུའི་
སྐབས་སུ་སྟོན་པ་དང་། སྣང་བ་ཐོབ་པ་དྲོད་ཀྱི་སྐབས་སུ་ལམ་དང་། སྣང་བ་མཆེད་པའི་
སྐབས་སུ་སྣང་བ་དང༌། འཛིན་པ་ཕྱོགས་གཅིག་པའི་ཚེ་སྒྲོན་མ་དང༌། ཆོས་མཆོག་གི་
ཚེ་འོད་དང་ས་དང་པོ་ནས། ས་བཅུ་པའི་བར་རིམ་བཞིན་སྐྱོབ་པ་དང་སྐྱབས་དང་གནས་
དང་དཔུང་གཉེན་དང་གླིང་དང་མ་དང་ཕ་དང་ཤེས་པའི་དོན་དུ་དང་རྟོགས་པའི་ཕྱིར་དང་

འགྲེལ་མཆན་སྐབས་ལྔ་པ། 188 རྩེ་མོའི་སྦྱོར་བ།
བླ་མེད་བྱང་ཆུབ་ཐོབ་པར་བྱ་བའི་ཕྱིར་གནས་པར་འགྱུར་བའི་བར་ས་བཅུ་དང་ཕར་ཕྱིན་
བཅུ་ལྷག་ཚུལ་ལ་སྦྱར་བ་སོགས་རྒྱན་སྣང་དུ་བལྟའོ། །
སྦྱོར་བ་ནི། དབང་རྣོན་སྦྱོར་ལམ་པ་ཆོས་ཅན། རྩེ་མོའི་སྦྱོར་བ་ཐོབ་པ་ཡིན་ཏེ་
ཞེས་བཅུ་གཉིས་པོ་རྟགས་སུ་བཀོད་དགོས་པ་རྩ་བ་ལྟར་རོ། །རྩེ་སྦྱོར་ཐོབ་ན་མཁྱེན་གསུམ་
གྱི་རྣམ་པ་བསྒོམ་པ་ལ་དབང་ཐོབ་པར་དཔོག་པས་རྫོགས་བྱང་ལས་ཕྱིར་མི་ལྡོག་པར་ཤེས་
སོ༑ ༑རྟགས་འདི་དག་གིས་དབང་རྟུལ་དྲོད་ཀྱང་མཁྱེན་གསུམ་གྱི་རྣམ་པ་ལ་དབང་ཐོབ་
པ་མཚོན་ནས་ཤེས་པས་དེ་དག་རྟགས་ཀྱིས་མཚོན་ནས་བསྟན་ཏོ། །དཔལ་ལྡན་པས་རྣམ་
བཤད་ལས། རྨི་ལམ་ན་ཡང་ཆོས་རྣམས་ཀུན་རྨི་ལམ་ལྟ་བུར་ཞི་ལྷག་ཟུང་འབྲེལ་གྱིས་ལྟ་
བ༑ ཞེས་པ་རྨི་ལམ་གྱི་ཤེས་པ་ལ་སྒོམ་བྱུང་མེད་པའི་ཕྱིར་ཞེས་བཀག་པ་མི་འཐད་དེ། སེམས་
དཔའ་ཆེན་པོ་རྣམས་ཀྱིས་རྨི་ལམ་གྱི་ལུས་བཟུང་ནས་སངས་རྒྱས་སོགས་ལས་ཆོས་ཉན་པ་
དང་གཞན་ལ་ཆོས་སྟོན་པ་སོགས་ཡོད་པར་གཞུང་དུ་མར་བཤད་པས་རྨི་ལམ་གྱི་ཤེས་པ་
ལ་གཉིད་དང་མཚུངས་ལྡན་མི་དགོས་པའི་ཕྱིར་ཏེ། སྤྲུལ་གཞི་གཉིད་ལོག་ཀྱང་རྨི་ལམ་
གྱི་ལུས་བཟུང་བའི་དེ་གཉིད་ལོག་པ་མ་ཡིན་པས་དེའི་རྒྱུད་ཀྱི་སྒོམ་བྱུང་གི་ལམ་གཉིད་དང་
མཚུངས་ལྡན་མ་ཡིན་པའི་ཕྱིར། མ་གྲུབ་ན། རྨི་ལམ་གྱི་རྟགས་དང་རྨི་ལྟས་ཐམས་ཅད་
གཉིད་དང་མཚུངས་ལྡན་དུ་ཐལ་ལོ། །བསོད་གྲགས་པའི་མཐའ་དཔྱོད་དུ། གཉིད་ལ་གོང་
མའི་སས་བསྡུས་བཞག་པ་ཁུངས་མེད་ཅེས་པའང་མི་འཐད་དེ། དེ་ཉིད་ལས། དེ་ལྟ་མ་
ཡིན་ན་ས་བཅུ་པ་ལ་གནས་པའི་བྱང་སེམས་ལ་རྨི་ལམ་གྱི་ལྟས་བཤད་པ་མི་འཐད་པར་ཐལ།
ཁས་ལེན་དེའི་ཕྱིར་ཞེས་མདོ་ལས་ས་བཅུའི་རྨི་ལྟས་བཅུ་བཤད་པ་དང་། དེའི་ཐད་ཀྱི་གསེར་
ཕྲེང་དུ་ཡུལ་ལ་འཇུག་པའི་ཤེས་པ་རང་དབང་མེད་པར་བྱེད་པའི་གཉིད་ཉོན་མོངས་ཅན
དང་ལུས་བརྟས་པར་བྱེད་པ་དགེ་བའི་གཉིད་གཉིས་ལས་ཕྱི་མ་སར་གནས་ལ་ཡོད་པར་བཤད་
པ་ཁུངས་སུ་བྱས་པའི་ཕྱིར། རྩ་བ་སུན་འབྱིན་པའི་འགྲེལ་བ་མ་བྱེད་ཅིག འདོད་གཟུགས་

འགྲེལ་མཆན་སྐབས་ལྔ་པ། 189 རྩེ་མོའི་སྦྱོར་བ།
ཀྱི་སེམས་དཔའ་ཆེན་པོ་རྣམས་རྨི་ལྟས་སོགས་བརྟག་པའི་ཕྱིར་གཉིད་མངོན་དུ་བྱེད་པ་ཡོད་
དགོས་པས་པཎ་ཆེན་ལྟར་གོང་མའི་སས་བསྡུས་ཀྱི་གཉིད་འཇོག་པའམ། ཡང་ན་སྔར་ལྟར་
འདོད་པའི་གཉིད་མངོན་དུ་བྱས་ཀྱང་རྨི་ལམ་གྱི་སྒོམ་བྱུང་མངོན་དུ་བྱས་ཟེར་རམ་དཔྱད།
རྣམ་བཤད་ལ་སྐུར་བ་མི་ཞུའོ། །
སྦྱོར་ལམ་རྩེ་མོའི་རྩེ་སྦྱོར།
གཉིས་པ་རྩེ་མོའི་རྩེ་སྦྱོར་ལ་གསུམ་གྱི་དང་པོ་མཚམས་སྦྱར་བ་ནི། སྔར་བཤད་
པ་དེ་ལྟར་རྟགས་བཅུ་གཉིས་ཀྱིས་ཐོབ་པར་མཚོན་པའི་རྩེ་མོའི་བསོད་ནམས་རྣམ་པར་
འཕེལ་བ་རྣམ་པ་དུ་ཞིག་ཡོད་ཅེ་ན། རྟགས་ཀྱི་འོག་ཏུ་རྣམ་པར་འཕེལ་བ། གཉིས་
པ་རྩ་བ་ནི། འཛམ་བུ་གླིང་གི་སྐྱེ་བོ་ལ་སོགས་པ་སྟོང་གསུམ་གྱི་སེམས་ཅན་ཇི་སྙེད་ཀྱིས།
སངས་རྒྱས་མཆོད་པའི་དགེ་ཁ་ལ་སོགས་པས་ནོར་བུ་རྙེད་མ་ཐག་ཏུ་སྟོར་བ་སོགས། །རྣམ་
འཕེལ་མང་དུ་སྟེ་དྲུག་ལ་ནི་དཔེར་མཛད་ནས། གསུངས་ལ་བཅུ་ནི་དཔེ་མེད་པར་གསུངས་
པས་རྣམ་འཕེལ་བཅུ་དྲུག་བདག་ཉིད་དོ། །ཞེས་སྙིང་མཆོག་ཏུ་དཔེར་མཛད་ནས་ནི་
རྣམ་མང་དུ་ཞེས་པ་ལྟར་གསེར་ཕྲེང་དུ་གསུངས་ལ། གསེར་གླིང་བའི་རྟོགས་དཀར། དཔེར་
མཛད་ནས་ནི་རྣམ་མང་དུ་ཞེས་བྱ་བ་ནི་མེ་ཏོག་དང་སྤོས་ལ་སོགས་པ་རྣམ་པ་མང་པོ་ཉིད་
ཀྱིས་ཡང་དང་ཡང་དུ་སྟེ། དེ་ཉིད་སྔ་མ་སྔ་མ་ལ་ཕྱི་མ་ཕྱི་མས་ཕན་ཚུན་དཔེར་མཛད་ནས་
གོང་ནས་གོང་དུ་རྣམ་པར་འཕེལ་བའི་རིམ་གྱིས་བསོད་ནམས་འཕེལ་བའི་བདག་ཉིད་ཅན་
བཅུ་དྲུག་ཡིན་ནོ། །ཞེས་རྩ་བའི་སོགས་པས་རྣམ་འཕེལ་སྔ་མ་སྔ་མ་དཔེར་བྱས་ནས་ཕྱི་མ་
ཕྱི་མ་དེ་ལས་གོང་དུ་འཕེལ་བར་བསྟན་ཟེར་བ་སློབ་དཔོན་གྱི་དགོངས་པ་མིན་པར། རྩ་
བའི་སོགས་པས་མཆོད་པའི་དགེ་བ་བསྔོ་བ་དང་རྣམ་མང་དཔེ་སངས་རྒྱས་མཆོད་པ་སོགས་
ལ་བསོད་ནམས་མང་པོ་འབྱུང་བ་ལ་བྱས་ནས་རྣམ་འཕེལ་དང་པོ་དང་དང་པོ་སོགས་ལས་

འགྲེལ་མཆན་སྐབས་ལྔ་པ། 190 རྩེ་མོའི་སྦྱོར་བ།
སྔ་ཕྱི་རིམ་གྱིས་འཕེལ་བ་སློབ་དཔོན་གྱིས་དགོངས་པར་གསེར་ཕྲེང་ལས་གསུངས་པས། སྔར་
གྱི་དེ་ཉ་ཊིཀ་ལྟར་སྙིང་མཆོག་ཏུ་བཤད་པ་ཡིན་ནོ། །རང་ལུགས་ལ་ཉི་ཁྲི་སོགས་ལྟར་འཛམ་
གླིང་སོགས་སྟོང་གསུམ་གྱི་སེམས་ཅན་སངས་རྒྱས་སུ་གྱུར་པ་མཆོད་པའི་དགེ་བ་དང་། བརྒྱད་
སྟོང་བ་སོགས་ལྟར་ན་སྟོང་གསུམ་གྱི་སེམས་ཅན་གྱིས་སངས་རྒྱས་མཆོད་པ་དང་སོགས་པས་
དེ་ལྟར་མཆོད་པའི་དགེ་བ་རྫོགས་བྱང་དུ་བསྔོ་བ་སོགས་ཀྱི་བསོད་ནམས་མང་པོ་དང་པོའི་
དཔེར་མཛད་ནས་དེ་ལས་བསོད་ནམས་གོང་ནས་གོང་དུ་རྣམ་པར་འཕེལ་བ་བཅུ་དྲུག་གི་བདག་
ཉིད་ཅེས་རྣམ་མང་དཔེ་དང་པོ་ལ་སྦྱར་བ་རྣམ་བཤད་རྟོགས་སྣང་སོགས་ལྟར་རོ། །ཇོ་བོའི་
དོན་བསྡུས་སྒྲོན་མེར། རྣམ་འཕེལ་བཅུ་དྲུག་རྩེ་མོ་ཡི། །གྲངས་ངེས་མེད་དེ་གོ་རིམ་ཡང་།།
མེད་དེ་འདིས་ཀྱང་འདིས་ཀྱང་ནི། །འཕེལ་ལོ་ཞེས་ནི་བྱ་བ་ཡིན། །ཞེས་གོ་རིམ་ངེས་པ་
མེད་པར་གཅིག་ཆར་སྐྱེ་བ་ཡོད་པར་བཤད་པ་སློབ་དཔོན་དང་འགལ་བར་གསེར་ཕྲེང་ལས་
གསུངས་སོ། །མདོ་ནི། བཅོམ་ལྡན། ནས། སྤྱོད་ན་ཡང་ཞེས་པ་དང་། དེས་ཡིད་ལ་བྱ་
བ༑ ནས། འགྲིབ་པ་མེད་དོ་ཞེས་པ་དང༌། གསོལ་བ། ནས། མི་འགྱུར་རོ་ཞེས་དང་།
རབ་འབྱོར་གྱིས། ནས། བཞི་བཅུ་རྩ་ལྔ་བའོ་ཞེས་པ་དང༌། དེ་ནས་ལྷའི། ནས། མ་ཡིན་
ནོ༑ ༑ཞེས་དང་། དེ་ལྟར་སློབ། ནས། རིག་པར་བྱའོ་ཞེས་དང་། དེ་ནས་ཚེ་ལྡན་དགའ་
བོ༑ ༠༠ནས། བམ་པོ་ལྔ་བཅུ་ལྔ་བ་ཞེས་དང༌། དགའ་བོས་གསོལ་བ། ནས། འཚང་
རྒྱའོ་ཞེས་དང༌། གསོལ་བ། ནས། འགྱུར་རོ་ཞེས་དང་། རབ་འབྱོར། ནས། ཆེས་མང་
བོ་ཞེས་དང་། རབ་འབྱོར། ནས། བསླབ་པར་བྱའོ་ཞེས་དང༌། རབ་འབྱོར། ནས། མི་
སྐྱེའོ་ཞེས་དང༌། འདོད་ཆགས་དང༌། ནས། འདུས་སོ་ཞེས་དང་། རབ་འབྱོར། ནས།
བསླབ་པར་བྱའོ་ཞེས་དང་། རབ་འབྱོར་ཤེས་རབ། ནས། ཉེ་བར་གྱུར་པ་ཡིན་ཞེས་དང་།
གལ་ཏེ་ཡང༌། ནས། སྤྱོད་པ་ཡིན་ནོ་ཞེས་པ་རྣམས་རིམ་བཞིན་ནོ། །
གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། འཛམ་བུའི་གླིང་ལ་སོགས་

རྩེ་མོའི་སྦྱོར་བ།
འགྲེལ་མཆན་སྐབས་ལྔ་པ། 191
པ་སྟོང་གསུམ་གྱི་འཇིག་རྟེན་གྱི་ཁམས་ཀྱི་སེམས་ཅན་ཇི་སྙེད་པ་དེ་རྙེད་ཀྱི་གྲངས་དང་
མཉམ་པའི་དེ་བཞིན་གཤེགས་པ་ལ་མཆོད་ཅིང་དེའི་དགེ་བ་བསྔོ་པ་བས་ལྷག་པ་རྩེ་མོ་
བས་རང་ཉིད་ཡུམ་ཡིད་ལ་བྱེད་ཅིང་གཞན་ལ་སྟོན་པ་དང༌། མདོ་ནི། བརྒྱད་སྟོང་བར་
རབ་འབྱོར་ཡང་། ནས། དེ་ལྟར་བྱའོ་ཞེས་དེས་མཆོད་པ་དཔེར་གསུངས་སོ། །གསེར་
གླིང་བས། ཁྱད་པར་དུ་ཞེས་བྱ་བ་ནས་བདུན་དུ་བཤད་པ་ཡིན་ཏེ་ཞེས་ལྷག་མ་དྲུག་ལ་སྦྱོར་
བར་གསུངས་ཀྱང་འོག་མ་བཅུ་བཞི་ལ་སྦྱོར་བར་གསེར་ཕྲེང་ལས་གསུངས་སོ། །རྣམ་འཕེལ་
དང་པོ་ལས་ཁྱད་པར་དུ་འཕགས་པ་གུས་སྦྱོར་རྟག་སྦྱོར་གཉིས་ཀྱིས་ཉིན་མཚན་ཀུན་ཏུ་ཤེས་
རབ་ཀྱི་ཕ་རོལ་ཕྱིན་པ་ཡིད་ལ་བྱེད་པ་དང་མི་འབྲལ་བ་དང་། མདོ་ནི། རབ་འབྱོར།
ནས། མི་འགྲིབ་པོ་ཞེས་དབུལ་བོས་ནོར་བུ་རྙེད་མ་ཐག་སྟོར་བའི་དཔེ་གསུངས་སོ། །སྔ་
མ་བས་ཁྱད་པར་དུ་མི་སྐྱེ་བའི་ཆོས་སྟོང་ཉིད་ལ་མི་སྐྲག་པའི་བཟོད་པ་ཐོབ་པ་དང་། མདོ་
ནི༑ རབ་འབྱོར། ནས། གནས་མེད་དོ་ཞེས་པའོ། །རྩེ་མོའི་སྟོབས་ཀྱིས་བྱང་ཆུབ་པར་
བྱ་བ་འབྲས་བུའི་ཆོས་དང་བྱང་ཆུབ་པར་བྱེད་པ་རྒྱུའི་ཆོས་རྣམས་དོན་དམ་པར་མི་
དམིགས་པར་རྟོགས་པ་དང་། མདོ་ནི། རབ་འབྱོར། ནས། ཉི་ཤུ་རྩ་གཉིས་པའོ། །ཞེས་
པའོ། །འཛམ་གླིང་གི་སེམས་ཅན་རྣམས་དགེ་བ་བཅུ་དང་ལ་སོགས་པས་བསམ་གཏན་
ཚད་མེད་དང་གཟུགས་མེད་པའི་སྙོམས་པར་འཇུག་པ་བཞི་ཐོབ་པ་ལས་རྩེ་མོའི་ཡུམ་
ལ་སྤྱད་པ་ཁྱད་པར་དུ་འཕགས་པ་དང༌། མདོ་ནི། ཡང་དེའི་ཚེ། ནས། འགྱུར་རོ་
ཞེས་དགེ་སོགས་ཀྱི་དཔེ་གསུངས་སོ། །རྩེ་མོའི་ཡུམ་ལ་བརྩོན་པའི་དྲུང་དུ་གྷའི་རིས་ཐམས་
ཅད་ཉེ་བར་འོང་ཞིང་བསྲུང་བས་ནད་སོགས་མི་འབྱུང་བ་དང༌། མདོ་ནི། བྱང་ཆེན།
ནས། ཉི་ཤུ་རྩ་གསུམ་པའོ་ཞེས་པའོ། །རྟོགས་དཀར་བྱང་སེམས་ལྷའི་དྲུང་དུ་འགྲོ་བར་
བཤད་པ་ཕན་ཚུན་མཚོན་པར་གསེར་ཕྲེང་གསུངས་ཀྱང་མདོར་མེད་དོ། །རྩེ་མོའི་མཐུས་
བདུད་ཐམས་ཅད་ཟིལ་གྱིས་གནོན་ཞིང་མྱ་ངན་དང་ལྡན་པར་བྱེད་པ་དང་། མདོ་ནི།

འགྲེལ་མཆན་སྐབས་ལྔ་པ། 192 རྩེ་མོའི་སྦྱོར་བ།
དེ་ནས་ཡང་། ནས། ངས་བཤད་དོ་ཞེས་པའོ། །སྟོན་པ་སངས་རྒྱས་ཀྱི་གསུང་ཉན་ཞིང་
གདམས་པ་ལ་སློབ་པ་དང་འདྲ་བར་རང་དང་ཐེག་པ་གཅིག་ལ་ཞུགས་པའི་》སྐྱེ་བོ་རྣམས་
གང་ལ་བསླབ་པ་ལ་མཚུངས་པར་གནས་པ་སྟེ་བསླབ་པའོ། །མདོ་ནི། ཀུན་དགའ་བོ།
ནས། ཉི་ཤུ་རྩ་བཞི་པའོ་ཞེས་པའོ། །ཞེས་བྱ་བ་བུ་ཊིཀ་ལས། སྦྱོར་བ་ལས་དོན་གཞན་
པ་བརྒྱད་དང་སྦྱོར་བའི་ངོ་བོ་བརྒྱད་དོ་ཞེས་དང༌། རིན་ཆེན་བང་མཛོད་ལས། ཕྱི་རྗེས་
ཐོབ་གཙོ་བོར་གྱུར་པ་བརྒྱད་དང་ནང་མཉམ་བཞག་གཙོ་བོར་གྱུར་པ་བརྒྱད་དེ་ཞེས་གསུངས་
ཀྱང༌། རྣམ་བཤད་ལས། གང་ཟག་གཞན་ལ་ལྟོས་པས་ཕྱི་གཙོ་བོར་གྱུར་པའི་ཞེས་གསུངས་
པས་གཉིས་པ་གསུམ་པ་བཞི་བ་གསུམ་གང་ཟག་གཞན་གྱི་དོན་བྱེད་ཚུལ་གྱིས་ཡིན་ནམ་དཔྱད།
གཞན་སླ་ལ་དེ་འདྲའི་བསོད་ནམས་རྣམ་པ་བརྒྱད་དང༌། བརྒྱད་ཚན་སྔ་མར་མ་ཟད་
ཡང་ལམ་སྒྲུབ་པའི་རྣམ་པ་ཐམས་ཅད་དུ་ཚོགས་གཉིས་ཀྱི་ཐབས་ལ་མཁས་པས་ཐབས་
ཤེས་ཀྱི་བསླབ་པ་ཡོངས་སུ་དག་པ་དང་། མདོ་ནི། དེ་ཡང་། ནས། ཕ་རོལ་ཏ་འགྲོའོ་
ཞེས་པའོ། །ཉན་རང་གི་རིགས་འཇིག་པའི་སྒོ་ནས་སངས་རྒྱས་ཀྱི་རིགས་ཁྱད་པར་ཅན་
དུ་འགྱུར་བ་དང་། མདོ་ནི། རབ་འབྱོར། ནས། མང་བོ་ཞེས་གསེར་སོགས་འབྱུང་
བའི་གནས་ཉུང་བའི་དཔེས་ཐེག་ཆེན་པ་ཉུང་བར་གསུངས་སོ། །འབྲས་བུ་སངས་རྒྱས་
ཉིད་འཐོབ་པའི་རྒྱུ་མཚན་སྦྱོར་བ་དང་མཚུངས་ལྡན་གྱི་སེམས་བསྐྱེད་ཐོབ་པ་དང་། མདོ་
ནི༑ རབ་འབྱོར། ནས། རྣལ་འབྱོར་དུ་བྱའོ་ཞེས་འཁོར་བསྒྱར་ཏུ་སྐྱེ་བ་སོགས་ཉུང་བའི་
དཔེས་རྫོགས་བྱང་ལས་ཕྱིར་མི་ལྡོག་པ་ཉུང་བར་གསུངས་སོ། །འདི་གཉིས་ཀྱི་སྔ་མ་རྒྱས་
འགྱུར་གྱི་རིགས་དང་རིགས་ཅན་གྱི་ནུས་པ་དང་ཕྱི་མ་རང་བཞིན་གནས་རིགས་ཀྱི་ནུས་པས་
ཕྱེ་བ་དཔེས་ཤེས་སོ། །ཕ་རོལ་ཏུ་ཕྱིན་པ་དྲུག་པོའི་མི་མཐུན་པའི་ཕྱོགས་སེར་སྣ་སོགས་
ཉོན་སྒྲིབ་ཀྱི་སེམས་མི་སྐྱེ་བའམ་ཞི་བར་བྱེད་པ་དང་། མདོ་ནི། རབ་འབྱོར། ནས།
སེམས་མི་སྐྱེའོ་ཞེས་པའོ། །གཟུགས་ལ་སོགས་པས་རྣམ་མཁྱེན་གྱི་བར་དང་དོན་དམ་

འགྲེལ་མཆན་སྐབས་ལྔ་པ། 193 རྩེ་མོའི་སྦྱོར་བ།
པར་ལྡན་པ་སྟེ་འཛིན་པར་རྟོགས་པའི་ཤེས་སྒྲིབ་ཀྱི་སེམས་རབ་ཏུ་མི་སྐྱེ་བ་སྟེ་ཞི་བར་
བྱེད་པ་དང་། མདོ་ནི། རབ་འབྱོར། ནས། འདུས་པར་འགྱུར་རོ་ཞེས་པའོ། །གསེར་
གླིང་བས། བརྒྱད་པར་གནས་པ་ནི་བྱ་བ་དེ་ཉིད་ཉམས་སུ་ལེན་པའོ་ཞེས་པ་དང༌། འདི་
ལ་རྟོག་པ་ནི་མིག་གི་རྣམ་པར་ཤེས་པ་ལ་སོགས་པ་ལའོ། །དེ་རབ་ཏུ་མི་སྐྱེ་བ་ནི་ཤེས་བྱ་
རང་གི་སེམས་ཀྱི་རྣམ་པ་ཉིད་ཡིན་པར་མཐོང་བའི་ཕྱིར་རོ། །ཞེས་ཡུལ་སེམས་ཀྱི་བདག་
ཉིད་ཡིན་པས་ཕྱི་རོལ་གྱི་གཟུགས་དང་ལྡན་པར་མིག་ཤེས་སྐྱེ་ཞེས་པ་མི་འཐད་པར་གསེར་
ཕྲེང་ལས་གསུངས་སོ། །ཤེར་ཕྱིན་གྱི་ནང་དུཕ་རོལ་ཕྱིན་པ་ཀུན་བསྡུས་པ་ཤེས་པ་དང་།
མདོ་ནི། རབ་འབྱོར། ནས། འཛིན་པར་འགྱུར་རོ་ཞེས་འཇིག་ཚོགས་ལྟ་བར་ལྟ་བ་དྲུག་
ཅུ་འདུས་པ་དང་སྲོག་དབང་འགག་ན་དབང་པོ་ཐམས་ཅད་འགག་པ་སྟེ་བསྟན་བཅོས་དང་
འཇིག་རྟེན་གྲགས་པའི་དཔེ་གཉིས་གསུངས་སོ། །གསེར་གླིང་བས། ཕྱིན་དྲུག་རེ་རེའི་ནང་
དུ་ཞེས་པ་དོན་མིན་ནོ། །ཡུམ་ལ་བསླབ་པས་ཐེག་པ་གསུམ་གྱི་རྟོགས་པའི་རིགས་ཕུན་སུམ་
ཚོགས་པ་ཐམས་ཅད་འཐོབ་པ་དང་། མདོ་ནི། རབ་འབྱོར། ནས། བསླབ་པོ་ཞེས་
པའོ། །ལྟ་བ་ཐམས་ཅད་དང་བྲལ་བས་ཡང་དག་པར་རྫོགས་པའི་བྱང་ཆུབ་ཐོབ་པ་ལ་
ཉེ་བར་གྱུར་པ་སྟེ། མདོ་ནི། རབ་འབྱོར། ནས། ཉི་ཤུ་རྩ་ལྔ་བའོ་ཞེས་པའོ། །ཞེས་བྱ་
བ་རེ་རེའི་མཐར་སྦྱར་བའི་བསོད་ནམས་སྔ་མ་ལས་གཞན་ནང་གཙོ་བོར་གྱུར་པ་རྣམ་པ་
བརྒྱད་དོ། །
༼ ཁ༽མེ་ཏོག་ལ་སོགས་པས་མར་མེ་སོགས་ཀྱིས་སངས་རྒྱས་མཆོད་པའི་དགེ་
བ་ལ་སོགས་པས་དེ་བྱང་ཆུབ་ཏུ་བསྔོ་བའི་བསོད་ནམས་རྣམ་པ་མང་པོ་དང་པོ་དཔེར་
མཛད་ནས་བསོད་ནམས་དང་པོ་དང་དེ་ལས་ཕྱི་མ་རྣམས་གོང་ནས་གོང་དུ་ཁྱད་པར་དུ་
འཕགས་པ་ཉིད་ཀྱིས་སོ། །༼ཀ༽རྩེ་མོ་ཐོབ་པའི་གནས་》སྐབས་བཅུ་དྲུག་གི་བསོད་ནམས་
ཀྱི་ངོ་བོ་ཉིད་ནི་ཆོས་ཅན། རྣམ་པར་འཕེལ་བ་ཡིན་ནོའམ་ཡིན་ཏེ། ༼ག༽རྣམ་འཕེལ་

འགྲེལ་མཆན་སྐབས་ལྔ་པ། 194 རྩེ་མོའི་སྦྱོར་བ།
བཅུ་དྲུག་རྩེ་མོ་ཐོབ་མ་ཐག་པ་ནས་བཟོད་པ་ཐོབ་ཁའི་བར་རིམ་ཅར་ཁོ་ནར་ཐོབ་པས་དེ་སྐབས་
ཀྱི་ལམ་ཐམས་ཅད་དེར་འཇོག་ལ་ཕྱི་མ་བརྒྱད་སྦྱོར་བ་རང་གི་ངོ་བོའི་སྒོ་ནས་བཞག་པས་
ནང་གཙོ་བོ་ཟེར་རོ། །
སྦྱོར་ལམ་བཟོད་པའི་རྩེ་སྦྱོར།
གསུམ་པ་བཟོད་པའི་རྩེ་སྦྱོར་ལ་གསུམ་གྱི་དང་པོ་མཚམས་སྦྱར་བ་ནི། ༼༢༽སྔར་
གྱིདེ་ལྟར་བསོད་ནམས་རྣམ་པར་འཕེལ་བའི་རྩེ་མོས་རྣམ་པར་རམ་ཁྱད་པར་དུ་སྤེལ་
བའི་ལམ་ལ་རང་དབང་དུ་གྱུར་པ་མཐར་ཕྱིན་པའི་མཚན་ཉིད་རྣམས་ནི་ངེས་པར་
བརྟན་པ་ཡིན་པས་སོ། །༼༡༽ངེས་པར་བརྟན་པ་རྣམ་འཕེལ་གྱི་འོག་ཏུ་གསུངས་པའི་
རྒྱུ་མཚན་ཡོད་དེ། ༼༣༽གཉིས་པ་རྩ་བ་ནི། རང་དོན་རྟོགས་པ་བརྟན་པ་ཀུན་མཁྱེན་
ཉིད་གསུམ་གྱི་ཆོས་རྣམས་ཀྱི་རྟོགས་པའི་རིགས། ཡོངས་སུ་རྫོགས་པ་བླ་མེད་པ་ཐོབ་
པའོ། །མདོ་ནི། དེ་ནས་ལྷའི་དབང་བོ། ནས། རྫོགས་པར་གྱུར་ཅིག་ཅེས་སངས་རྒྱས་ཀྱི་
ཆོས་ཞེས་པས་མདོར་བསྟན་ནས་རྣམ་མཁྱེན་དང༌། རང་བྱུང་དང༌། ཟག་མེད་ཀྱི་ཆོས་
རྫོགས་པ་གསུམ་གྱིས་རྣམ་མཁྱེན་སོགས་གསུམ་སོ་སོར་བཤད་དོ། །གཞན་དོན་སྙིང་རྗེ་
བརྟན་པ་སེམས་ཅན་གྱི་དོན་སྒྲུབ་པ་བསམ་སྦྱོར་གྱིས་ཡོངས་སུ་མི་གཏོང་བ་སྟེ། མདོ་
ནི༑ བཅོམ་ལྡན། ནས། རྟོག་ཏེ་ཞེས་བརྒལ་གྲོལ་དབུགས་ཕྱུང་མྱང་འདས་བཞི་མཐོང་
སྒོམ་ཁྱད་པར་མི་སློབ་ལམ་བཞི་ཐོབ་པའི་ནུས་པར་སྦྱར་རོ། །དེ་གཉིས་ལ་བརྟན་པ་ཞེས་
ནི་མདོ་ལས་མངོན་པར་བརྗོད་དོ། །
གསུམ་པ་འགྲེལ་བ་ནི། ཅེས་བྱ་བ་གསུངས་ཏེ། ཐབས་བརྟན་པ་རྩ་བར་བཤད་
པ་དེ་ལྟར་གཞན་དོན་བྱེད་པའི་ཡང་དག་པའི་ཐབས་ལ་མཁས་པའི་སྟོབས་ཀྱིས་མཉམ་
བཞག་རྣམ་པར་མི་རྟོག་པ་རྟོགས་པའམ་ཐོབ་པའི་གནས་སྐབས་ནི། གཞན་དོན་ཁུར་

འགྲེལ་མཆན་སྐབས་ལྔ་པ། 195 རྩེ་མོའི་སྦྱོར་བ།
ཁྱེར་གྱི་སྙིང་རྗེ་ཆེན་པོ་མངོན་དུ་བྱེད་པའི་ངོ་བོས་ཟིན་པས་སེམས་ཅན་གྱི་དོན་ཡོངས་
སུ་མི་གཏོང་བའི་མཚན་ཉིད་ཅན་ཐོབ་པ་དང་། མདོ་ནི། བརྒྱད་སྟོང་བར་བཅོམ་ལྡན།
ནས། ལེགས་སོ་ཞེས་པའོ། །རྣམ་པ་ཐམས་ཅད་མཁྱེན་པ་ཉིད་ལ་སོགས་པ་སྐབས་
དང་པོ་གསུམ་དུ་ཇི་སྐད་བཤད་པའི་ཐམས་ཅད་མཁྱེན་པ་ཉིད་གསུམ་གྱི་ཆོས་སེམས་
བསྐྱེད་པ་ལ་སོགས་གོང་དུ་སྨོས་པ་སུམ་ཅུ་བོ་རྣམས་རྟོགས་པའི་རིགས་ཡོངས་སུ་རྫོགས་
པ་བླླ་ན་མེད་པ་ཐོབ་པ་ནི་ཤེས་རབ་ངེས་པར་བརྟན་པ་ཡིན་ནོ། །མདོ་ནི། དེ་ནས་ལྷ་
རྣམས་ནས། གྱུར་ཅིག་ཅེས་པའོ། །གསེར་ཕྲེང་ལས། སྣང་བ་གཉིས་ཀར་དེ་ལྟ་བུའི་
རྟོགས་པ་ཞེས་པ་དང༌། མདོའི་གོ་རིམ་ལྟར་འགྲེལ་བའི་རྣམ་པ་ནས་བླ་ན་མེད་པའི་བར་
སྔར་འགྲེལ་ནས་དེ་ལྟར་དེ་ལྟ་བུར་འགྲེལ་ཀྱང་རྣམ་བཤད་སོགས་ལས་འགྲེལ་བའི་གོ་རིམ་
ལྟར་འགྲེལ་བས་མི་འགལ་ལོ། །
སྦྱོར་ལམ་ཆོས་མཆོག་གི་རྩེ་སྦྱོར།
བཞི་བ་ཆོས་མཆོག་གི་རྩེ་སྦྱོར་ལ་གསུམ་གྱི་དང་པོ་མཚམས་སྦྱར་བ་ནི། ༼ཁ༽
སྔར་གྱི་དེ་ལྟར་བཟོད་པས་ཐབས་ཤེས་ཀྱི་རྟོགས་པ་ངེས་པར་བརྟན་པར་བྱེད་པས་དེའི་
རྗེས་སུ་ངེས་པར་བརྟན་པར་གྱུར་བ་སྟེ་བྱས་པའི་མཚན་ཉིད་ནི་སེམས་ཀུན་ཏུ་གནས་
པ་ཡིན་པས་སོ། །༼ཀ༽བརྟེན་པའི་འོག་ཏུ་སེམས་ཀུན་ཏུ་གནས་པ་གསུངས་ཏེ། ༼ག༽
་ཅིང་སྦྱོར་རྩེ་བཞི་བོ་འདི་ནི་དང་པོར་ཐོབ་པར་དུ་འཕེལ་ཞིང་གོམས་པ་ལ་རང་དབང་དུ་གྱུར་
ཐ་མར་དམིགས་པ་ལས་མི་གཡེང་བར་གནས་སོ། །
གཉིས་པ་རྩ་བ་ནི། མདོ་ལས། གླིང་བཞི་བ་དང་སྟོང་དག་དང༌། །སྟོང་གཉིས་
གསུམ་དག་གིས་སྲང་ཚད་དང་དེ་དག་གི་ཆུ་སྐྲ་རྩེས་བླངས་པའི་ཚད་གཟུང་ནུས་པ་དཔེར་
མཛད་ནས་དངོས་བསྟན་བྱང་སེམས་བཞིའི་སེམས་བསྐྱེད་པ་བསོད་ནམས་མང་པོར་བསྟན་

འགྲེལ་མཆན་སྐབས་ལྔ་པ། 196 རྩེ་མོའི་སྦྱོར་བ།
པ་ཉིད་ཀྱིས་ནི། ཤུགས་ལ་ཆོས་མཆོག་གི་ཏིང་འཛིན་སེམས་ཀུན་ཏུ་གནས་པ་ཡོངས་
སུ་བསྒྲགས་པ་ཡིན་ནོ། །སྡུད་པར། མི་ལྡོག་བྱང་ཆུབ་མཆོག་ལ་སོགས་རྐང་བ་བཞི་རྗེ་
ཡབ་སྲས་གསུམ་གས་ཆོས་མཆོག་ལ་སྦྱར་ཡང༌། སློབ་དཔོན་གྱི་སྡུད་འགྲེལ་དུ་ངེས་བརྟན་
ལ་སྦྱར་བས་སྡུད་མཆན་དུ་རྐང་བ་གཉིས་རེ་སོ་སོར་སྦྱར་བ་ལྟར་རམ་བཞི་བོ་གཉིས་ཀའི་
མདོ་བྱས་ཀྱང་ཆོག་གམ་སྙམ། མདོ་ནི། བཅོམ་ལྡན། ནས། བསྔོ་བར་བྱའོ་ཞེས་པའི་
བྱང་སེམས་བཞི་རྒྱན་སྣང་དུ་འདོད་ཚུལ་གསུམ་བཀོད་པའི་དང་པོ་ཉི་སྣང་དུ་རྣམ་རྟོག་བཞིའི་
གཉེན་པོར་སྦྱར་བ་ཉི་ཟེར་དུ་དོན་དམ་སེམས་བསྐྱེད་དང་པོར་ཐོབ་པ་སོགས་ལ་སྦྱར་ལ།
གཉིས་པ་སྦྱོར་ལམ་བཞི་དང་གསུམ་པ་མོས་སྤྱོད་མ་དག་ས་བདུན་དག་ས་སྐྱེ་བ་གཅིག་ཐོགས་
པ་བཞིས་བྱས་སོ། །སྙིང་མཆོག་ཏུ་ཆོས་ཉིད་ཀུན་རྫོབ་དང་དོན་དམ་གང་དུའང་ཞེན་པ་
མེད་པ་ལ་སེམས་ཀུན་ཏུ་གནས་པའི་དགེ་བ་ལ་ཡི་རང་གསུངས་ལ། རྒྱན་སྣང་དུ། བསོད་
ནམས་ཚད་མེད་པ་ཅན་གྱི་ཡི་རང་ལ་སེམས་ཀུན་ཏུ་གནས་པ་ཞེས་སོ། །
གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། ལུགས་ལས། ཚད་སྲིད་པ་ནི་
རྣལ་འབྱོར་བ་རྣམས་ཀྱིས་སྲང་ཚད་ཀྱིས་གཞལ་བར་ནུས་སོ་ཞེས་བྱ་བའི་ཚུལ་གྱིས་
གླིང་བཞི་བ་ལ་སོགས་པ་སྟོང་གསུམ་པའི་འཇིག་རྟེན་གྱི་ཁམས་རྣམས་ཀྱི་ས་སྲང་ལ་
གཞལ་བ་དང་ཆུ་སྐྲའི་རྩེ་མོས་བླངས་པ་༼ཁ༽ཆོས་མཆོག་སྐབས་ཀྱི་ཕ་རོལ་ཏུ་ཕྱིན་པ་ལ་
སོགས་པ་ལམ་ཐམས་ཅད་ཀྱི་ངོ་བོ་ཉིད་ཀྱི་རིགས་ཡོངས་སུ་རྫོགས་པའོ་ཏིང་ངེ་འཛིན་
གྱི་བསོད་ནམས་དང་ཡེ་ཤེས་ཀྱི་ཚོགས་ཀྱིས་བསྡུས་པ་རྣམས་དཔེ་༼ཀ༽སོ་སོར་དཔེར་
མཛད་ནས་དེའི་ཚད་གཟུང་ནུས་ཀྱི་དེ་༼ག༽དག་ལས་བྱང་སེམས་བཞིའི་དགེ་བ་ལ་ཡི་
རང་བའི་བསོད་ནམས་ཆེས་ཁྱད་པར་དུ་འཕགས་ཤིང་ཚད་ལས་འདས་པའི་བསོད་ནམས་
མང་པོ་ཉིད་ཀྱིས་མཚོན་ནས་སྦྱོར་རྩེའི་ཏིང་ངེ་འཛིན་གྱི་མཚན་ཉིད་མདོ་ལས་བརྗོད་
པ་ནི་སེམས་ཀུན་ཏུ་གནས་པ་ཡིན་ནོ། །མདོ་ནི་བརྒྱད་སྟོང་བར། བཅོམ་ལྡན། ནས།

འགྲེལ་མཆན་སྐབས་ལྔ་པ། 197 རྩེ་མོའི་སྦྱོར་བ།
མི་ནུས་སོ་ཞེས་པའོ། །
གཉིས་པ་དོན་བསྡུ་བ་ནི། རྟགས་ལ་སོགས་པ་བཞི་པོས་བསྟན་པའི་རྩེ་སྦྱོར་བཞི་
བོདེ་དག་ནི་གོ་རིམ་བཞིན་དུ་དྲོ་བ་ལ་སོགས་ངེས་པར་འབྱེད་པའི་ཆ་དང་མཐུན་པ་
བཞི་ཡི་ངོ་བོ་ཡིན་པར་ཁུང་དུ་ཆུད་པར་བྱའོ། །
སྤང་བྱ་རྟོག་པ་མདོར་བསྟན་པ།
གཉིས་པ་མཐོང་ལམ་རྩེ་སྦྱོར་ལ། མཚམས་སྦྱར་བ་དང༌། སྤང་གཉེན་སོ་སོའི་
དོན་བཤད་པའོ། །དང་པོ་ནི། ངེས་པར་འབྱེད་པའི་ཆ་དང་མཐུན་པའི་རྩེ་མོའི་འོག་
ཏུ་མཐོང་བའི་ལམ་རྩེ་མོ་བཤད་པ་ཡིན་ཏེ། སྐྱེ་བའི་རིམ་པས་སོ། །གཉིས་པ་ལ། སྤང་
བྱ་རྟོག་པ་དང༌། དེའི་གཉེན་པོའོ། །དང་པོ་ལ། མདོར་བསྟན་པ། རྒྱས་པར་བཤད་པ།
དོན་བསྡུ་བའོ། །དང་པོ་ལ་གཉིས། གཟུང་རྟོག་མདོར་བསྟན་དང༌། འཛིན་རྟོག་མདོར་
བསྟན་ནོ། །དང་པོ་ལ་གསུམ་གྱི་དང་པོ་མཚམས་སྦྱར་བ་ནི། མཐོང་རྩེ་དེ་ལ་དེའི་མི་
མཐུན་པའི་ཕྱོགས་ཤུགས་བསྟན་གྱི་གཉེན་པོ་དང་བཅས་པ་རྣམ་པ་བཞི་ཡོད་པས་འདི་
ཉ་ཊིཀ་ཏུ་སྤྱིའི་མཚམས་སྦྱར་དང་ལྷན་ཅིག་བྱས་ལ། གསེར་ཕྲེང་དུ་སྤང་བྱ་རྟོག་པ་སྤྱིའི་
མཚམས་སྦྱར་དུ་བྱས་པ་ལེགས་ལ། རྣམ་བཤད་སོགས་སུ་འདི་ལྟར་བྱས་པ་རྒྱས་བསྡུས་
ཙམ་མོ། །རྟོགས་པ་བཞི་ཡོད་པ་ལས་རེ་ཞིག་མི་མཐུན་པའི་ཕྱོགས་གཟུང་བར་རྣམ་
པར་རྟོག་པ་གཉིས་པོ་གསུངས་སོ། །གཉིས་པ་རྩ་བ་ནི། བྱང་སེམས་ཀྱི་མཐོང་སྤང་འཇུག་
པའི་ཡུལ་ཐེག་ཆེན་གྱི་དང་ནི་ལྡོག་པའི་ཡུལ་ཐེག་དམན་གྱི་ལམ་འབྲས་ལ་དམིགས་པའི་
གཟུང་བའི་རྣམ་པར་རྟོག་པ་ཆོས་ཅན། དབྱེ་ན་སོ་སོར་དེ། རེ་རེ་ལ་དགུ་ཡི་བདག་
ཉིད་དག་ཡོད་དེ། ༼༢༽ཇི་བཞིན་༼༡༽ཡུལ་དེ་དག །༼༣༽མིན་པར་བདེན་པར་འཛིན་
པའི་བདག་ཉིད་དགུ་དག་ཏུ་ཤེས་པར་བྱ་བའི་ཕྱིར། མདོ་ནི། ཕྱིར་མི་ལྡོག ནས། བསྔོ་

འགྲེལ་མཆན་སྐབས་ལྔ་པ། 198 རྩེ་མོའི་སྦྱོར་བ།
བར་བྱའོ་ཞེས་པ་འཇུག་པ་དང༌། དེ་ནས་ཚེ་ལྡན་ཤཱ་བུ། ནས། འཚང་རྒྱའོ་ཞེས་པ་ལྡོག་
པ་སྟེ། བདེན་ཞེན་དང་བྲལ་བའི་བསྔོ་བ་དང་བདེན་པར་མི་རྟོག་པ་སྟེ་གཉེན་པོ་གསུངས་སོ། །
གསུམ་པ་འགྲེལ་བ་ལ། གསེར་ཕྲེང་ལྟར་བཞི། རྟོག་པའི་ངོ་བོ། མི་མཐུན་ཕྱོགས་
སུ་བསྟན་པ། དབྱེ་བ། འཁྲུལ་བར་སྒྲུབ་པའོ། །དང་པོ་ལ་གཉིས་ལས་དང་པོ་དམིགས་
པ་ནི། ཞེས་བྱ་བ་གསུངས་ཏེ། བྱང་སེམས་ཀྱི་འཇུག་པར་བྱ་བ་དང་ལྡོག་པར་བྱ་བ་
གོ་རིམ་བཞིན་དུ་བདེན་པར་མི་དམིགས་པར་རྟོགས་པས་ཟིན་པའི་ལམ་འབྲས་བུ་དང་བཅས་
པ་དང་བདེན་པར་དམིགས་པས་བཅིངས་པའི་ངོ་བོ་ཉིད་ཐེག་དམན་གྱི་ཆོས་དག་ལའོ།།
གཉིས་པ་རྣམ་པ་ནི། གོ་རིམ་བཞིན་དུ་བྱང་ཆུབ་སེམས་དཔའ་དང་སྟེ་དེའི་༼༨༽ཉན་
ཐོས་ལ་སོགས་པའི་༼༡༽ཆོས་ལེན་པ་དང་༼༣༽ཆོས་འདོར་བའི་སྒོ་ནས་གཟུང་བའོ་
ཞེས་ཞེན་པའི་འཇུག་པ་དང་ལྡོག་པའི་གཟུང་བར་རྣམ་པར་རྟོག་པ་གཉིས་སོ། ་གཉིས་
པ་ནི། དེ་གཉིས་དཔེའི་མཐོང་སྤང་ཉོན་མོངས་པ་དང་འདྲ་བར་མཐོང་རྩེའི་མི་མཐུན་
པའི་ཕྱོགས་སུ་གྱུར་པ་ཡིན་ཏེ། དེའི་སྤང་བྱ་ཡིན་པས་སོ། །གསུམ་པ་ནི། རྟོག་པ་གཉིས་
༼ཁ༽ཡུལ་གྱི་དབྱེ་བ་དགུ་དགུ་ཡོད་པས་སོ། །༼ཀ༽སོ་སོར་རྣམ་པ་དགུ་ཡོད་དེ། བཞི་
བ་ནི། རྟོག་པ་བཅོ་བརྒྱད་ཡོད་པ་ནི་༼ག༽ཞེན་ཡུལ་གྱི་དངོས་པོ་དང་མ་འབྲེལ་བར་
འཇུག་པ་སྟེ་ཞེན་པ་ལྟར་ཡུལ་མེད་པ་ཉིད་ཀྱིས་སོ། །༼ཁ༽རང་ཡུལ་ཕྱིན་ཅི་ལོག་ཏུ་
སྣང་བའི་ཕྱིར་ཏེ། ༼ཀ༽ཡུལ་ཇི་ལྟ་བ་བཞིན་མ་ཡིན་པར་འཛིན་པའི་རང་གི་ངོ་བོ་
དག་ཏུ་ཤེས་པར་བྱའོ་འམ་བྱ་སྟེ། ༼ང༽མདོ་ནི་བརྒྱད་སྟོང་བར། དེ་སྐད་ཅེས། ནས་
ཡི་རང་བར་བྱའོ་ཞེས་པ་དང༌། ཀཽཤི་ཀ་ནས། མི་འགྱུར་རོ་ཞེས་པ་གཉིས་སོ། །
གཉིས་པ་འཛིན་རྟོག་མདོར་བསྟན་ལ་གསུམ་གྱི་དང་པོ་མཚམས་སྦྱར་བ་ནི། དེ་
ལྟར་གཟུང་བར་རྣམ་པར་རྟོག་པའི་ཕྱོགས་གཉིས་བསྟན་ནས་འཛིན་པར་རྣམ་པར་
རྟོག་པ་གཉིས་པོ་མདོར་བསྟན་ནས་འཆད་དོ། །གཉིས་པ་རྩ་བ་ནི། སོ་སོའི་སྐྱེ་བོས་

འགྲེལ་མཆན་སྐབས་ལྔ་པ། 199 རྩེ་མོའི་སྦྱོར་བ།
གཙོ་ཆེར་༼ཁ༽འཕགས་པས་གཙོ་ཆེར་དབྱེ་བས། ༼ཀ༽སེམས་ཅན་རང་དབང་བའི་
རྫས་སུ་དང་༼ག༽སྐྱེས་བུ་བཏགས་པར་ཡོད་པར། འཛིན་པ་ལ་དམིགས་ནས་རྣམ་པ་ལོངས་
སྤྱོད་བྱེད་དུ་བདེན་པར་རྣམ་པར་རྟོག་པ་འཛིན་པ་དག་ཏུ་འདོད། ངོ་བོ། དབྱེ་བ་དེ་
དག་ལ་སོ་སོར་དགུ་དགུའི་བདག་ཉིད་དུ་ཡོད་པའོ། །འཁྲུལ་བར་སྒྲུབ་པ་ནི། གལ་ཏེ་
རྟོགས་པ་དེས་གཟུང་དོན་རྣམས་བཟུང་བ་དེ་བཞིན་དུ་མེད་པས། དེ་དག་ཡུལ་གང་གི་
འཛིན་པར་ཕྱོགས་ཅི་ལོག་པར་འདོད། དེ་ཞེན་ཚུལ་དེ་ལྟར་རྟོག་པ་དེ་དག་འཛིན་པ་
མ་འཁྲུལ་བ་ཡི། །ངོ་བོ་སྟོང་པའི་མཚན་ཉིད་དོ། །མདོ་ནི། དེ་ནས་ཚེ་ལྡན་ཤཱ་བུ།
ནས། སྤྱོད་པའོ། །ཞེས་པ་རྫས་འཛིན་དང༌། །དེ་ནས་བཅོམ་ལྡན། ནས། གནས་མེད་དོ་
ཞེས་པ་བཏགས་འཛིན་ནོ། །མདོར་བསྟན་གྱི་མདོ་འདི་རྣམས་ལེ་མང་ན་མེད་དོ། །
གསུམ་པ་འགྲེལ་བ་ལ་བཞི་ལས་རྟོག་པའི་ངོ་བོ་ནི། །ཞེས་བྱ་བ་གསུངས་ཏེ། རྟེན་
སོ་སོའི་སྐྱེ་བོ་དང་འཕགས་པའི་གང་ཟག་དག་གི་གོ་རིམ་བཞིན་དུ་སྐྱེས་བུ་དང་དེར་
གདགས་པའི་གཞི་རྫས་སུ་ཡོད་པ་དང་སྐྱེས་བུ་དང་དེར་གདགས་པའི་གཞི་བཏགས་པར་
ཡོད་པའི་རྟེན་ཅན་གྱི་འཛིན་པ་དག་ཡོད་པས་དེ་དག་ལ་དམིགས་ནས་ལོངས་སྤྱོད་བྱེད་
དུ་བདེན་པར་འཛིན་པའི་འཛིན་པར་རྣམ་པར་རྟོག་པ་གཉིས་སོ། །གཉིས་པ་སྤང་བྱར་
བསྟན་པ་ནི། ༼ཁ༽དེ་སྐྱེ་བ་ལ་གེགས་བྱེད་པ་ཡིན་པའི་ཕྱིར་དཔེ་སྔར་དང་འདྲ། ༼ཀ༽
དེ་དག་མཐོང་རྩེའི་མི་མཐུན་པའི་ཕྱོགས་སུ་གྱུར་པ་ཡིན་ཏེ། གསུམ་པ་དབྱེ་བ་ནི། ༼༢༽
ཡུལ་གྱི་དབྱེ་བས་སོ། ༼༡༽སོ་སོར་རྣམ་པ་དགུ་ཡོད་དེ། བཞི་བ་འཁྲུལ་བར་སྒྲུབ་པ་
ནི༑ དགུ་ཚན་གཉིས་ཡོད་པ་ནི་ཆོས་ཅན། ༼ཅ༽གང་གི་ཚེ་རྟོག་པདེ་དག་གི་ཡུལ་
གྱི་དངོས་པོར་གྱུར་གཟུང་བའི་དོན་དག་ཇི་ལྟར་བཟུང་བ་དེ་བཞིན་དུ་གཟུང་བའི་ངོ་
བོར་ཡོད་པ་མ་ཡིན་ཞེས་བྱ་བ་དེའི་ཚེ་སྟེ་དེའི་ཕྱིར། ༼ང༽ ཡུལ་བདེན་པ་གང་གི་ཡང་
འཛིན་པ་མ་ཡིན་ཏེ། དེའི་ཕྱིར་ཏེ། ༼ག༽རྟོག་པ་དེ་དག་ནི་ཡུལ་བདེན་པ་འཛིན་པའི་

འགྲེལ་མཆན་སྐབས་ལྔ་པ། 200 རྩེ་མོའི་སྦྱོར་བ།
ངོ་བོས་དབེན་ཞིང་རྫུན་པ་འཛིན་པའི་ངོ་བོ་ཡིན་པས་སོ། །དེར་ཐལ། ༼ཁ༽རང་ཡུལ་
ཕྱིན་ཅི་ལོག་ཏུ་སྣང་བའི་ཕྱིར་ཏེ། ༼ཀ༽ཡུལ་ཇི་ལྟ་བ་བཞིན་མ་ཡིན་པར་སྣང་བའི་
ངོ་བོ་དག་ཏུ་ཤེས་པར་བྱའོ་འམ་བྱ་སྟེ། ༼ཆ༽མདོ་ནི་བརྒྱད་སྟོང་བར། དེ་ལྟར་རྗེས་
སུ༑ ནས། སླད་དུའོ་ཞེས་སོ་སྐྱེས་གང་ཟག་གི་བདག་འཛིན་གྱིས་བཅིང་བཞིན་ཡི་རང་
བས་འབྲས་བུ་བཀུར་སྟི་སོགས་ལས་སངས་རྒྱས་པ་མ་གསུངས་སོ། །བཅོམ་ལྡན། ནས།
འགྱུར་རོ་ཞེས་འཕགས་པའི་ཡི་རང་གི་འབྲས་སངས་རྒྱས་པ་གསུངས་སོ། །འདི་སྐབས་ཉི་
སྣང་ལས། ཆོས་ཐམས་ཅད་བདག་མེད་པ་ཡིན་ནོ་ཞེས་ཆོས་དེ་ལྟ་བ་རྣམས་སོ་སོའི་སྐྱེ་བོས་
ཀྱང་རྟོགས་པ་མ་ཡིན་ནམ། དེས་ན་འཛིན་པའི་རྣམ་པར་རྟོག་པ་དང་པོའི་རྣམ་པར་བཞག་
པ་ནི་མ་ཁྱབ་པར་འགྱུར་རོ་ཞེ་ན། དེ་དག་གི་དེ་ནི་མོས་པ་ཡིད་ལ་བྱེད་པ་ཡིན་ལ། འདི་
ནི་དེ་ཁོ་ན་ཉིད་ཡིད་ལ་བྱེད་བརྗོད་པར་འདོད་པ་ཡིན་པས་སྙིང་པོ་མེད་དོ་ཞེས་པ་དང་།
འཕགས་པ་ལ་ཡང་འདི་ལྟ་བུ་ཡོད་པ་ཡིན་ཏེ། དགེ་སློང་དག་མཚན་མོ་འདས་ནས་ནང་
བར་གྱི་དུས་སུ་ངས་སྲོག་ཆགས་ཅེ་སྤྱང་སྐད་འབྱིན་པའི་སྒྲ་ཐོས་སོ་ཞེས་བྱ་བ་དང༌། དེ་
བཞིན་དུ་ང་དེའི་ཚེ་དེའི་དུས་སུ་རི་དྭགས་ཀྱི་རྒྱལ་པོ་སེངྒེ་ཡན་ལག་མ་སྨད་ཞེས་བྱ་བར་གྱུར་
ཏོ་ཞེས་གསུངས་པ་མ་ཡིན་ནམ། དེས་ན་འཛིན་པའི་རྣམ་པར་རྟོག་པ་གཉིས་པའི་རྣམ་པར་
བཞག་པ་ལ་མ་ཁྱབ་པར་འགྱུར་རོ་ཞེ་ན། དེའི་ཚིག་དེ་ནི་ཐ་སྙད་པ་ཡིན་གྱི་དོན་དམ་པ་
ནི་མ་ཡིན་པས་ན་སྙིང་པོ་མེད་དོ་ཞེས་རྩོད་ལན་གཉིས་གསུངས་པ་རྒྱན་སྣང་དུ་ཡང་བཀོད་
པའི་དོན་ནི། རྩ་བར་འཛིན་རྟོག་གཉིས་སྐྱེ་འཕགས་ཀྱི་རྟེན་སོ་སོར་བཤད་པ་མི་འཐད་པར་
ཐལ། སོ་སྐྱེའི་རྒྱུད་ཀྱི་འཛིན་རྟོག་ལ་དང་པོ་མ་ཁྱབ་སྟེ། དེ་ལ་རང་རྐྱ་ཐུབ་པའི་བདག་
མེད་རྟོགས་པ་ཡོད་པའི་ཕྱིར་དང༌། འཕགས་པའི་རྒྱུད་ཀྱི་འཛིན་རྟོག་ལ་བཏགས་འཛིན་
གྱིས་མ་ཁྱབ་སྟེ། ནང་དུས་ངས་ཅེ་སྦྱང་སྐད་འབྱིན་པའི་ཐོས་ཞེས་ངར་འཛིན་པ་ཡོད་པའི་
ཕྱིར་ཞེས་རྩོད་པར། ལན་ནི། སོ་སྐྱེའི་བདག་མེད་རྟོགས་པ་མོས་པ་ཡིད་བྱེད་ཡིན་ལ་འདི་

འགྲེལ་མཆན་སྐབས་ལྔ་པ། 201 རྩེ་མོའི་སྦྱོར་བ།
ནི་དེ་ཁོ་ན་ཉིད་ཡིད་བྱེད་བརྗོད་འདོད་པས་དང༌། འཕགས་པས་དེ་སྐད་སྨྲས་པ་གཞན་གྱི་
གོ་ཆེད་ཙམ་ལས་ངར་ཞེན་པས་མིན་པས་རྩོད་པ་སྙིང་པོ་མེད་ཅེས་པའོ། །དེ་ལ་ཁ་ཅིག་
འཕགས་པས་སྐབས་དང་པོར་སྦྱོར་ལམ་པའི་རྒྱུད་ལ་བཏགས་འཛིན་རྟོག་པ་དང་། འདིར་
ཡང་མཐོང་སྤང་ལ་དེ་བཤད་པ་མི་འཐད་ཅིང་སྒོམ་སྤང་ལ་རྫས་འཛིན་རྟོག་པ་འདོད་པ་མིན་
ཏེ༑ རྟོག་པ་དང་པོ་སོ་སྐྱེ་དང་གཉིས་པ་འཕགས་ཁོ་ནར་ཡོད་པའི་ཕྱིར་ཟེར་བར། ཁ་ཅིག་
གིས། དེ་ནི་དམིགས་ཡུལ་རྫས་འཛིན་བཏགས་འཛིན་གཉིས་ཡིན་གྱི་རྟོག་པ་གཉིས་མིན་
ཟེར་བ་མི་འཐད་དོ། །ཉི་སྣང་དུ་རྩོད་པའི་རྟོག་པ་དང་པོ་དང་གཉིས་པ་ཞེས་དང༌། རྩ་
བར། སོ་སོའི་སྐྱེ་བོ། ནས། རྣམ་རྟོག་འཛིན་པ་དག་ཏུ་འདོད། །ཅེས་རྟོག་པ་ལ་གསུངས་
པའི་ཕྱིར། དེས་ན་སོ་སྐྱེ་དང་མཐོང་སྤང་ལ་བཏགས་འཛིན་རྟོག་པ་ཡོད་པར་བཤད་པ་མོས་
པ་ཡིད་བྱེད་ཀྱི་དབང་དུ་བྱས་ལ། རྩ་བར་གསུངས་པ་དེ་ཁོ་ན་ཉིད་ཡིད་བྱེད་ལ་དགོངས་
སོ༑ ༑ཤནྟི་བས་རྫས་འཛིན་རྟོག་པ་སོ་སྐྱེ་ཁོ་ན་དང་བཏགས་འཛིན་རྟོག་པ་ཉན་རང་འཕགས་
པ་ཁོ་ན་ལ་ཡོད་པར་བཤད་པས་བཏགས་འཛིན་སྦྱོར་ལམ་པ་དང་སྒོམ་སྤང་ལ་གསུངས་པ་
སྤང་དགོས་སོ། །
ལན་ལ་རྩོད་སྤོང་ནི། འཛིན་རྟོག་ལ་སེམས་ཅན་དུ་རྟོག་པ་ཞེས་པ་གང་ཟག་དང་
ཆོས་གཉིས་སུ་ཕྱེ་བའི་གང་ཟག་ཡིན་ནམ། གང་ཟག་གི་གདགས་གཞིའི་ཆོས་ཙམ་ཡིན།
དང་པོ་ལྟར་ན་ཡུལ་ཅན་གྱི་རྟོག་པ་ཉོན་སྒྲིབ་ཏུ་འགྱུར་བས་བྱང་སེམས་ཀྱི་ཐུན་མོང་མ་ཡིན་
པའི་སྤངས་བྱར་མི་འགྱུར་བ་དང༌། རྟོག་པ་བཞི་ཉན་ཐོས་ཀྱིས་ཀྱང་སྤོང་བར་ཐལ་ལོ།།
གཉིས་པ་ལྟར་ན་གཞུང་ལས་སེམས་ཅན་དང་གང་ཟག་ཏུ་རྟོག་པར་བཤད་པ་དང་། ཉི་སྣང་
གིས་ངར་འཛིན་ཡོད་མེད་ཀྱིས་རྫས་འཛིན་ཡོད་མེད་དུ་བཤད་པ་མི་འཐད་ཅེ་ན། སྤྱིར་འཛིན་
རྟོག་ལ་བདག་འཛིན་གཉིས་ཡོད་ཅིང་མདོར་བསྟན་གྱི་རྩ་བར། རྫས་སུ་ཞེས་པ་གང་ཟག་
གི་བདག་འཛིན་དང༌། རྒྱས་བཤད་དུ་ཉི་སྣང་སོགས་ལས་ཤེས་སྒྲིབ་ཀྱི་རྟོག་པ་བཤད་པས་

འགྲེལ་མཆན་སྐབས་ལྔ་པ། 202 རྩེ་མོའི་སྦྱོར་བ།
སྐྱེ་འཕགས་གཉིས་ཀྱིས་གང་ཟག་གི་བདག་མེད་མངོན་སུམ་དུ་རྟོགས་མ་རྟོགས་ཀྱི་རྫས་
བཏགས་ཀྱི་འཛིན་པ་གཉིས་འཇོག་པ་ལྟར། ཆོས་ཀྱི་བདག་མེད་མངོན་སུམ་དུ་རྟོགས་མ་
རྟོགས་ཀྱིས་སྐྱེ་འཕགས་ཀྱི་འཛིན་པ་ལ་ཆོས་ཙམ་ལ་རྫས་བཏགས་ཀྱི་ལོངས་སྤྱོད་པ་པོར་འཛིན་
པའི་ཤེས་སྒྲིབ་འཛིན་རྟོག་གཉིས་བཞག་པ་སོ་སྐྱེ་ལ་རྫས་གྲུབ་ཏུ་འཛིན་པ་དང་འཕགས་པ་
ལ་བཏགས་པ་སྒྱུ་མ་ལྟ་བུར་འཛིན་པ་གཙོ་ཆེ་བས་ཡིན་ནོ། །རྫས་འཛིན་སོ་སྐྱེ་ཁོ་ན་དང་
གཅིག་ཤོག་འཕགས་པ་ཁོ་ནར་ཡོད་པས་མིན་ནོ། །འདི་དག་ནི་གསེར་ཕྲེང་སྐབས་དང་པོར།
འདིའི་ལན་ནི་འཆད་པར་འགྱུར་རོ། །ཞེས་པ་དེ་ཡིན་ནོ། །འཕགས་པས་སྒོམ་སྤང་ལ་
རྫས་འཛིན་བཤད་པ་མེད་ཅེས་པ་ཉ་ཊི ཀ་ལྟར་བཀོད་དམ་སྙམ་སྟེ། ཉ་ཊིཀ་ལས། རྫས་
འཛིན་ནི་གཞུང་དང་མི་འགྲིག་སྟེ། སེམས་ཅན་བཏགས་པའི་རྟོག་པ་ཞེས་སོགས་སོ། །ཞེས་
གསུངས་པའི་ཕྱིར། འདིས་སྒོམ་སྤང་འཛིན་རྟོག་གཉིས་ལ་གང་ཟག་ཏུ་བཏགས་པ་དང་
བཏགས་པའི་རྒྱུ་མཚན་གྱིས་རྟོག་པ་ཞེས་བཤད་དོ། །འཕགས་པས་སྒོམ་སྤང་རྟོག་པར་རྫས་
འཛིན་གྱི་ཐ་སྙད་མ་སྦྱར་ཀྱང༌། གསེར་ཕྲེང་གི་ལན་གྱི་རྩོད་སྤོང་འདི་སྣང་བ་གཉིས་ཀའི་
ལན་གྱི་རྩོད་སྤོང་ཡིན་པས་དེར་སྐྱེ་འཕགས་ཀྱི་འཛིན་པ་ལ་ཆོས་ཙམ་ལ་རྫས་དང་བཏགས་
པའི་ལོངས་སྤྱོད་པ་པོར་འཛིན་པའི་ཤེས་སྒྲིབ་ཀྱི་འཛིན་རྟོག་གཉིས་ཀྱང་ཤེས་པར་བྱའོ། །ཞེས་
དང༌། གཙོ་ཆེ་བས་ཡིན་ཏེ། ཞེས་དང༌། རིགས་པ་འདིས་ཆོས་ཀྱི་དབང་དུ་བྱས་པའི་
འཛིན་པ་གཉིས་ཀྱི་ཡོད་ས་ཡང་ཤེས་པར་བྱའོ་ཞེས་འཕགས་སེང་གི་ལུགས་ཁྱད་མེད་ཅེས་
པ་འདྲའམ་དཔྱད། འཛིན་རྟག་གཉིས་ནི་གཟུང་འཛིན་གྱི་རྟོག་པ་ལྟར་དམིགས་ཡུལ་ངང་
འཛིན་ཚུལ་གྱི་བཞག་པས་གཉིས་ཡོད་དེ། གང་ཟག་གི་གདགས་གཞིའི་ཕུང་བོ་སོགས་ལ་
དམིགས་ནས་རྫས་གྲུབ་ཀྱི་ལོངས་སྤྱོད་པ་པོ་དང་དེར་གདགས་པའི་གཞི་བཏགས་པ་ཙམ་གྱི་
འཛིན་པ་པོར་བདེན་པར་ཞེན་པ་ལ་བྱས་པའི་ཕྱིར་ཏེ། གསེར་ཕྲེང་ལས། གང་ཟག་ཏུ་
གདགས་པའི་རྫས་སུ་ཡོད་པ་དང་དེར་གདགས་པའི་གཞི་བཏགས་པ་ཙམ་འདི་ནི་ཡུལ་རྣམས་

རྩེ་མོའི་སྦྱོར་བ།
འགྲེལ་མཆན་སྐབས་ལྔ་པ། 203
ཀྱི་འཛིན་པ་པོའམ་ལོངས་སྤྱོད་པ་པོར་སྙམ་དུ་ཞེན་པ་ནི་འཛིན་རྟོག་གི་ཞེན་ཚུལ་ལོ་ཞེས་དང་།
རྣམ་བཤད་ལས། དེ་གཉིས་དམིགས་པའི་སྒོ་ནས་འབྱེད་ན་ནི་ཧ་ཅང་ཐལ་བར་འགྱུར་རོ།།
ཞེས་གསུངས་པའི་ཕྱིར་རོ། །
གཟུང་རྟོག་རྒྱས་བཤད།
གཉིས་པ་རྒྱས་བཤད་ལ། གཟུང་རྟོག་རྒྱས་བཤད། འཛིན་རྟོག་རྒྱས་བཤད་དོ།།
དང་པོ་ལ་འཇུག་པ་གཟུང་རྟོག་དང༌། ལྡོག་པ་གཟུང་རྟོག་གོ །དང་པོ་ལ་གསུམ་གྱི་དང་
པོ་མཚམས་སྦྱར་བ་ནི། གཟུང་བའི་རྣམ་པར་རྟོག་པ་དང་པོ་འཇུག་པའི་རྟེན་ཅན་ཇི་
ལྟར་རྣམ་པ་དགུ་ཡིན་ཞེ་ན། གཉིས་པ་རྩ་བ་ནི། ཐེག་ཆེན་གྱི་ལམ་འབྲས་སྤྱིའི་ངོ་བོ་
ཉིད་དང༌། མདོ་ནི། དེ་ནས་ཚེ་ལྡན་རབ་འབྱོར། ནས། མི་བགྱིད་དོ་ཞེས་པའོ། །ཐེག་
ཆེན་ལམ་གྱི་ཁྱད་པར་ལ་གསུམ་ལས་རྒྱུན་ནི་ཐེག་ཆེན་དུ་ངེས་པའི་རང་བཞིན་གནས་རིགས་
དང་ནི། མདོ་ནི། བཅོམ་ལྡན། ནས། སླད་དུའོ་ཞེས་པའོ། །འདི་དག་གི་དཔེ་རྣམས་ནི་
རྟོག་པའི་གཉེན་པོ་དང་རྟོག་པའི་ཡུལ་གཉིས་ཀའི་དཔེར་བྱའོ། །གཉིས་པ་ལམ་ལ་གསུམ་
ལས་ལམ་གྱི་ངོ་བོ་ནི། ཐེག་ཆེན་འཕགས་ལམ་ནི་ཡང་དག་པར་འགྲུབ་པ་དང་། མདོ་
ནི་བཅོམ་ལྡན། ནས། སླད་དུ་ཞེས་པའོ། །གཉིས་པ་ཡུལ་ནི། ཐེག་ཆེན་ལམ་གྱི་ཤེས་
པའི་དམིགས་པ་མ་འཁྲུལ་བ་དང༌། མདོ་ནི་བཅོམ་ལྡན། ནས། སླད་དུའོ་ཞེས་པའོ།།
གསུམ་པ་མི་མཐུན་ཕྱོགས་སེལ་ནུས་པ་ནི། མི་མཐུན་ཕྱོགས་ཤེས་སྒྲིབ་འཇོམས་པ་དང་
དེའི་གཉེན་པོ་སྐྱེ་བའི་ནུས་པ་དང་། མདོ་ནི། བཅོམ་ལྡན། ནས། མ་མཆིས་སོ་ཞེས་
པའོ། །གསུམ་པ་འབྲས་བུ་ལ་གཉིས་ལས་དང་པོ་རང་དོན་ནི། རང་གིས་ཡུལ་ཇི་བཞིན་
དུ་རྟོགས་པ་དང༌། མདོ་ནི། བཅོམ་ལྡན། ནས། སླད་དུའོ་ཞེས་པའོ། །གཉིས་པ་གཞན་
དོན་ལ་གསུམ་ལས་དང་པོ་བྱེད་པ་པོའི་ནུས་པ་ནི། ཉན་རང་གི་ས་ཐག་བསྲིང་བར་བྱེད་

འགྲེལ་མཆན་སྐབས་ལྔ་པ། 204 རྩེ་མོའི་སྤྲོར་བ།
པ་དང་། མདོ་ནི། བཅོམ་ལྡན། ནས། སླད་དུའོ་ཞེས་པའོ། །གཉིས་པ་བྱ་བའི་ལས་ནི།
བྱང་སེམས་དེ་ཡི་འཕྲིན་ལས་སེམས་ཅན་གྱི་དོན་བྱ་བའི་དང་། མདོ་ནི། བཅོམ་ལྡན།
ནས། མི་རྟོག་པའོ་ཞེས་པའོ། གསུམ་པ་བྱ་བའི་འབྲས་བུ་ནི། །འབྲས་བུ་མི་གནས་པའི་
མྱང་འདས་ལ་འཇུག་བྱར་བདེན་པར་ཞེན་པ་དང་ཞེས་ལ་ཐམས་ཅད་ཀྱི་མཐར་སྦྱར་རོ།།
མདོ་ནི། བཅོམ་ལྡན། ནས། རྣམ་པར་མི་རྟོག་པའོ་ཞེས་པའོ། །མདོར་རྟོག་པའི་གཉེན་
པོ་དང་རྟོག་པའི་ཡུལ་དངོས་སུ་བསྟན་ནས་རྟོག་པ་ཤུགས་ལ་བསྟན་ཏོ། །དང་པོའི་ཡུལ་
ལ་ཐེག་ཆེན་གྱི་ལམ་འབྲས་ཐམས་ཅད་དང་། གཉིས་པའི་ཡུལ་ལ་ཐེག་ཆེན་གྱི་རིགས་རྣམས་
འཇོག་པ་སོགས་གཞན་འདྲའོ། །དེ་ལྟར་འཇུག་པའི་ཕྱོགས་ཀྱི་རྟེན་ཅན་གྱི། །གཟུང་
བའི་རྣམ་རྟོག་དེ་ནི་ཡུལ་གྱི་དབྱེ་བས་རྣམ་པ་ལ་དགུར་འདོད་དོ། །
གསུམ་པ་འགྲེལ་བ་ནི། ཅེས་བྱ་བ་གསུངས་ཏེ། ཐེག་ཆེན་གྱི་ལམ་འབྲས་དོན་
དམ་པར་དབེན་པས་དབེན་པ་དེ་དོན་དམ་པར་མ་རྟོགས་ཤིང་ཐ་སྙད་དུ་རྟོགས་ཤིང་ཐོབ་
པའི་ངོ་བོ་ཉིད་དང་། མདོ་ནི་བརྒྱད་སྟོང་བར། རབ་འབྱོར། ནས། སྤྱོད་དོ་ཞེས་པའོ།།
འགྲེལ་བའི་རྟགས་ཕལ་ཆེར་མདོ་ལས་དངོས་སུ་གསུངས་སོ། ས་མི་གཡོ་བ་ལ་སོགས་
པ་ལ་རིམ་གྱིས་འཇུག་པས་དེའི་ཆོས་ཉིད་དེ་སངས་རྒྱས་ཀྱི་རིགས་སུ་ངེས་པ་དང་། མདོ་
ནི༑ བཅོམ་ལྡན། ནས། སླད་དུ་ཞེའོ་དུས་ནམ་མཁས་དཔེས་གཉེན་པོ་དང་རྟོག་པའི་
ཡུལ་གཉིས་ཀ་བསྟན་ཏོ། །ཆོས་ཐམས་ཅད་བདེན་སྟོང་སྒྱུ་མ་ལྟ་བུར་རྟོགས་མཐོང་བ་
ལ་སོགས་པའི་ལམ་ཡང་དག་པར་འགྲུབ་པ་དང༌། མདོ་ནི། བཅོམ་ལྡན། ནས། སླད་
དུའོ་ཞེས་སྒྱུ་མའི་སྐྱེ་བའི་དཔེས་སོ། །ཆོས་ཐམས་ཅད་སྣང་བརྙན་ནམ་གཟུགས་བརྙན་
ཙམ་དུ་ཟད་པར་རྟོགས་པས་ཐེག་ཆེན་ལམ་གྱི་ཤེས་པའི་དམིགས་པ་མ་འཁྲུལ་བ་དང༌།
མདོ་ནི། བཅོམ་ལྡན། ནས། སླད་དུའོ་ཞེས་གཟུགས་བརྙན་གྱི་དཔེས་སོ། །ཡོན་ཏན་
དང་སྐྱོན་མཐོང་བ་སྔོན་དུ་འགྲོ་བའི་སྒོ་ནས་དེ་གཉིས་བླང་བར་བྱ་བ་དོར་བར་བྱ་བ་

འགྲེལ་མཆན་སྐབས་ལྔ་པ། 205 རྩེ་མོའི་སྦྱོར་བ།
ཉིད་ཀྱིས་གཉེན་པོའི་ཕྱོགས་སྐྱེད་པ་དང་མི་མཐུན་པའི་ཕྱོགས་སེལ་བ་དང་། མདོ་ནི།
བཅོམ་ལྡན། ནས། སླད་དུའོ་སངས་རྒྱས་ཀྱི་དཔེས་སོ། །མཁྱེན་གསུམ་ཡུལ་བཅས་ཤེས་
པ་ལ་སྒྲིབ་པའི་དྲི་མ་ཐམས་ཅད་དང་བྲལ་བ་ཉིད་ཀྱིས་ཐེག་ཆེན་རང་གིས་རྟོགས་པ་
མཐར་ཐུག་ཐོབ་པ་དང་། མདོ་ནི། བཅོམ་ལྡན། ནས། ལེགས་སོ་ཞེས་སངས་རྒྱས་ཀྱིས་
དཔེས་སོ། །ཉན་ཐོས་ཀྱི་ལམ་དམན་ཞིང་འབྲས་བུ་གྱ་ནོམ་པ་མ་ཡིན་པ་ཉིད་ཀྱིས་ཉན་
ཐོས་ལ་སོགས་པའི་ས་ཐག་བསྲིང་པར་བྱེད་པ་དང༌། མདོ་ནི། བཅོམ་ལྡན། ནས།
སླད་དུའོ་ཞེས་སངས་རྒྱས་ཀྱི་སྤྲུལ་བའི་དཔེས་སོ། །གདུལ་བྱའི་བསམ་པ་ཇི་ལྟ་བ་དང་
མདོ་
མཐུན་པར་བརྒྱ་བྱིན་སོགས་སུ་སྤྲུལ་བས་སེམས་ཅན་གྱི་དོན་ལས་བྱེད་པ་དང་།
ནི༑ བཅོམ་ལྡན། ནས། སླད་དུའོ་ཞེས་སངས་རྒྱས་ཀྱི་སྤྲུལ་བའི་དཔེས་སོ། །ཡང་དག་
པའི་ཐབས་ཤེས་རབ་དངསྙིང་རྗེ་བསྐྱེད་པ་ལ་མཁས་པའི་སྟོབས་ཀྱིས་གདུལ་བྱའི་སྐྱེ་བོ་
ཐམས་ཅད་མྱ་ངན་ལས་འདས་པ་ལ་དགོད་པར་བྱ་བའི་འབྲས་བུ་སྟེ། མདོ་ནི། བཅོམ་
ལྡན། ནས། ཉི་ཤུ་རྩ་དྲུག་པའོ་ཞེས་པའོ། །རྟོག་ཚུལ་ནི། ལ་ཐམས་ཅད་ཀྱི་མཐར་སྦྱར་
བའི་ཡུལ་དེ་དག་ལ་བདེན་པར་དམིགས་པ་དང་གཞན་དོན་མི་སྒྲུབ་པའི་སྐྱོན་མེད་པ་ཉིད་
ཀྱིས་ཏེ་སྐྱོན་མེད་པར་མཐོང་ནས་འདི་ནི་བདག་གི་བླང་བྱའོ་གཟུང་བར་བྱ་བ་ཉིད་དུ་འཇུག་
པར་བྱའོ་ཞེས་བདེན་པར་ཞེན་པར་བྱ་བ་གཟུང་བའི་རྣམ་པར་རྟོག་པ་དང་པོ་འཇུག་
པའི་ཕྱོགས་ཀྱི་རྟེན་ཅན་རྣམ་པ་དགུ་བོ་ཆོས་ཅན། གཉེན་པོ་ཐེག་ཆེན་གྱི་མཐོང་བའི་
ལམ་གྱི་སྦྱོར་བའི་ལམ་གྱི་གནས་སྐབས་ཀྱི་སྤང་བར་བྱ་བར་བཞེད་པ་ཡིན་ནོའམ་ཡིན་
ཏེ༑ དེ་སྐྱེ་བ་ལ་གེགས་བྱེད་ཀྱི་རྟོག་པ་ཡིན་པའི་ཕྱིར། སློབ་དཔོན་གྱི་འགྲེལ་བ་ཆེ་ཆུང་
གཉིས་ཀར་གཟུང་འཛིན་གྱི་རྟོག་པ་དང་པོ་གཉིས་ལ་གཉེན་པོ་སྦྱོར་བ་དང་ཕྱི་མ་གཉིས་ལ་
སེམས་སེམས་བྱུང་འཇུག་པ་སྦྱར་བ་ནི། རྩ་བར་སྒོམ་སྤང་རྟོག་པ་དང་པོ་གཉིས་ལ། སྦྱོར་
བའི་རྣམ་པའི་སྤྱོད་ཡུལ་ཅན། །ཞེས་དང་། གཉིས་པ་སེམས་དང་སེམས་བྱུང་རྣམས། །འཇུག་

འགྲེལ་མཆན་སྐབས་ལྔ་པ། 206 རྩེ་མོའི་སྦྱོར་བ།
པའི་ཡུལ་ཅན་ཡིན་བཞེད་དེ། །ཞེས་གསུངས་པས་ཡིན་ལ། དེ་ཡང་གསེར་ཕྲེང་ལས། རྟོག་
པ་གཉིས་ཀྱི་དང་པོ་གཉིས་རགས་ཤིང་ཕྱི་མ་གཉིས་ཕྲ་བས་རགས་པ་སྔོན་ལ་དང་ཕྲ་བ་མཇུག་
ཏུ་སྤོང་བས་སོ། །ཞེས་དང༌། རྣམ་བཤད་ལས། གཟུང་རྟོག་དང་འཛིན་རྟོག་དང་པོ་གཉིས་
སྦྱོར་བ་ཉེར་བསྡོགས་ཀྱི་ལམ་གྱིས་སྤོང་བར་བཤད་པ་ཡང་མངོན་གྱུར་ལ་ལྟོས་ན་དེ་གཉིས་
ཅུང་ཟད་སྤོང་སླ་བས་དེ་ལྟར་རྣམ་པར་བཞག་པ་ཡིན་གྱི། ཞེས་དེ་དག་ལ་ཕྲ་རགས་ཡོད་
པས་དེ་དག་མངོན་གྱུར་སྤོང་དཀའ་སླ་ཡོད་ལ། དེ་ཤེས་ཆེད་དུ་མཐོང་ལམ་གྱི་ཉེར་བསྡོགས་
སྦྱོར་ལམ་གྱི་སྤང་བྱར་བཤད་དོ། །ཕྲ་རགས་ནི། འཇུག་བྱའི་ངོ་བོ་ལས་ལྡོག་བྱ་དང་རྫས་
འཛིན་བཏགས་འཛིན་ངེས་དཀའ་བས་སོ། །དེས་ན་སྒོམ་སྤང་གི་རྟོག་པ་བཞི་ཡང་ས་བོན་
གཅིག་ཆར་སྤོང་ཡང་མངོན་གྱུར་ཉམས་སྨད་པ་སྒོམ་ལམ་གྱི་སྦྱོར་བའི་སྐབས་སུ་ཡང་རིམ་
ཅན་ཡིན་ཏེ། གསེར་ཕྲེང་ལས། སྦྱོར་བ་དང་འཇུག་ནི་སྔོན་གྱི་མཁས་པ་དག་ཐོབ་ལ་མ་
རྫོགས་པ་དང་རྫོགས་པ་དང་སྐབས་ལ་བཤད་པ་འཐད་དེ། ཞེས་གསུངས་པའི་ཕྱིར། རྟོག་
པའི་གོ་རིམ་ཡང་འདིས་འབྱེད་ལ་འདི་ཉི་སྣང་དུ་མ་ཐོན་ནོ། །མདོར་ན་དང་པོ་གཉིས་ལ་
སྦྱོར་བ་སྦྱར་བས་དེ་བཞི་མངོན་གྱུར་སྤོང་བྱེད་ཀྱི་གཉེན་པོ་རིམ་ཅན་དང་ཕྱི་མ་གཉིས་ལ་
འཇུག་པ་སྦྱར་བས་དེ་བཞིའི་ས་བོན་གཅིག་ཆར་སྤོང་བར་བསྟན་ཏོ། །གསེར་གླིང་བས་བསམ་
གཏན་བསམ་པ་ལ་བྱེད་པས་འདྲ་ལ། ཚིག་གསལ་ལས། གཟུང་རྟོག་གཉིས་སྦྱོར་བ་དང་
འཛིན་རྟོག་གཉིས་འཇུག་པར་སྦྱར་བ་སློབ་དཔོན་དང་འགལ་ལོ། །
གཉིས་པ་ལྡོག་པ་གཟུང་རྟོག་ལ་གསུམ་གྱི་དང་པོ་མཚམས་སྦྱར་བ་ནི། གཟུང་བའི་
རྣམ་པར་རྟོག་པའི་གཉིས་པ་ལྡོག་པའི་རྟེན་ཅན་ཡུལ་གྱི་དབྱེ་བ་ཇི་ལྟར་རྣམ་པ་དགུ་
ཡིན་ཞེ་ན། གཉིས་པ་རྩ་བ་ནི། ཉན་རང་གི་ལམ་སྲིད་མཐའ་དང་ཞི་བར་ལྷུང་བའི་
ཕྱིར། དང་པོའི་རྟགས་དངོས་སུ་བསྟན་ནས་ལྷག་མའི་རྟགས་ཤུགས་ལ་བསྟན་ཏོ། །རྟོག་
པ་དམན་པ་ཉིད་དང་ནི། །མདོ་ནི། རྟོག་པ་ཕྱི་མ་གསུམ་གྱི་མདོ་ད་ལྟའི་ལེ་མང་ན་ཡོད་

207 རྩེ་མོའི་སྦྱོར་བ།
འགྲེལ་མཆན་སྐབས་ལྔ་པ།
པ་ཉི་སྣང་ལེའུ་བརྒྱད་མ་གང་ཡང་མི་མཐུན་པས་ལེའུ་བརྒྱད་མ་ལྟར་བཀོད་ན། དེ་ནས་
ཚེ་ལྡན་རབ་འབྱོར། ནས། མིང་མི་འཐོབ་པོ། །ཞེས་ཉི་ཟླས་གླིང་བཞིར་ལས་བྱེད་པའི་
དཔེས་སོ། །ཕྱི་ནང་གི་ཡོངས་སུ་འཛིན་པ་མེད་པ་དང་། མདོ་ནི། རབ་འབྱོར། ནས།
མི་ཚུགས་པ་ནི་ཡིན་ནོ། །ཞེས་ཁྱིམ་ཐབ་ཡོད་པའི་བུད་མེད་ཀྱི་དཔེས་སོ། །བླ་མེད་བྱང་
ཆུབ་སྒྲུབ་པའི་ལམ་གྱི་རྣམ་པ་མ་ཚང་བ་དང་། མདོ་ནི། རབ་འབྱོར། ནས། ཐུབ་
པར་དཀའོ། །ཞེས་གོ་མཚོན་ཅན། དགྲས་མི་ཐུབ་པའི་དཔེས་སོ། །ཐར་བར་གཞན་གྱི་
རྐྱེན་གྱིས་འགྲོ་བ་དང་། མདོ་ནི། རབ་འབྱོར། ནས། དེརའདོང་ངོ་། །ཞེས་མཁར་གྱི་
རྒྱལ་པོ་འཁོར་བསྒྱུར་རྗེས་སུ་འགྲོ་བའི་དཔེས་སོ། །ཆེད་དུ་བྱ་བ་ཆེན་པོ་གསུམ་ལས་ལོག་
པ་དང་། མདོ་ནི། རབ་འབྱོར། ནས། དེ་དོང་ངོ་། །ཞེས་ཆུ་ཀླུང་ཐམས་ཅད་རྒྱ་མཚོར་
འགྲོ་བའི་དཔེས་སོ། །ཉོན་སྒྲིབ་ཉི་ཚེ་བ་སྤོང་བ་དང༌། མདོ་ནི། རབ་འབྱོར། ནས།
བལྟའོ། །ཞེས་ལག་པ་གཡས་པས་ཀུན་བྱེད་པའི་དཔེས་སོ། །རྒྱུན་ཞུགས་སོགས་འབྲས་
བུ་སྣ་ཚོགས་ཉིད། མདོ་ནི། རབ་འབྱོར། ནས། གཅིག་པར་འགྱུར་རོ། །ཞེས་རྒྱ་
མཚོར་ཕྱིན་པའི་ཆུ་རོ་གཅིག་པའི་དཔེས་སོ། །ཐེག་ཆེན་གྱི་ལམ་ལ་རྒྱུན་དུ་གནས་པ་དང་
དེར་འཇུག་པ་ལ་རྨོངས་པ་དང༌། མདོ་ནི། རབ་འབྱོར། ནས། མི་འདའོ། །ཞེས་
འཁོར་ལོ་རིན་པོ་ཆེས་དཔུང་གི་མདུན་དུ་འགྲོ་བའི་དཔེས་སོ། །ཐེག་དམན་གྱི་མྱང་འདས་
ཐམས་ཅད་ཐོབ་རྗེས་ལ་རྣམ་མཁྱེན་དུ་འགྲོ་དགོས་པས་ཕྱོགས་རེ་བའོ། །མདོ་ནི། རབ་
འབྱོར། ནས། འགྱུར་བའི་ཕྱིར་རོ་ཞེས་དཔུང་རྣམས་རིན་ཆེན་བདུན་གྱི་རྗེས་སུ་འགྲོ་བ་
དཔེས་སོ། །ཞེས་བྱ་བ་ཡུལ་ཐམས་ཅད་ཀྱི་མཐར་ལ་སྦྱར་ཏེ་དེ་དག་ལ་ལྡོག་བྱར་བདེན་
པར་རྣམ་པར་རྟོག་པ་དགུ་ཡི་བདག་ཉིད་འདི་དག་ནི་ཆོས་ཅན། བྱང་ཆུབ་སེམས་དཔའ་
ལྡོག་པའི་ཕྱོགས་རྟེན་ཅན་གྱི་རྣམ་རྟོག་ཡིན་ཏེ། ཡུལ་རྣམས་ཉན་ཐོས་དང་ལ་སོགས་
པས་རང་རྒྱལ་གྱི་ཡིད་ལས་འབྱུང་བའི་ཆོས་ཡིན་པའི་ཕྱིར།

འགྲེལ་མཆན་སྐབས་ལྔ་པ། 208 རྩེ་མོའི་སྦྱོར་བ།
གསུམ་པ་འགྲེལ་བ་ལ་ཞེས་བྱ་བ་གསུངས་ཏེ། །རྣམ་བཤད་ལྟར་ལྔ་ལས། ཉན་
རང་གི་ལམ་འབྲས་རྟོགས་པ་དམན་པ་ནི། ལམ་དུ་ཞུགས་ཀྱང་འཁོར་བ་དང་མྱ་ངན་ལས་
འདས་པ་གང་ཡང་རུང་བ་ཞིག་ཏུ་ལྟུང་བ་ཉིད་ཀྱིས་རྟོགས་པ་དམན་པ་ཉིད་ཉན་རང་
གི་ལམ་འབྲས་དང༌། མདོ་ནི་བརྒྱད་སྟོང་བར། དེ་ནས་ཚེ་ལྡན་ཤཱ་བུ། ནས། སྤྱོད་པའོ་
ཞེས་པའོ། །
གཉིས་པ་བདག་རྐྱེན་ཡོངས་འཛིན་དམན་པ་ནི། ཕྱི་དགེ་བའི་བཤེས་གཉེན་དང་
ནང་གི་ཐབས་ལ་མཁས་པ་དང་བྲལ་བ་ཉིད་ཀྱིས་ཡོངས་སུ་འཛིན་པ་མེད་པ་དང་། མདོ་
ནི༑ དེ་ནས་འདོད་པ། ནས། ཕྱག་བྱ་བ་ཡིན་ནོ་ཞེས་པའོ། །གསུམ་པ་གཞན་དོན་དང༌།
རང་དོན་དང་། གཉིས་ཀའི་དོན་སྒྲུབ་པའི་ཐབས་དམན་པའོ། །དང་པོ་ནི། ཤེས་བྱའི་
སྒྲིབ་པ་མཐའ་དག་གི་གཉེན་པོ་མ་ཡིན་པ་ཉིད་ཀྱིས་གཞན་དོན་སྒྲུབ་པའི་ལམ་མ་ཚང་
བ་དང༌། །མདོ་ནི། གང་དག ནས། རིག་པར་བྱའོ་ཞེས་པའོ། །གཉིས་པ་ནི། དགྲ་
བཅོམ་ཐོབ་པ་དེ་བཞི་གཤེགས་པ་ལ་སོགས་པས་བྱང་ཆུབ་སེམས་དཔའི་གདམས་ངག་
བསྟན་པ་ལ་ལྟོས་པ་དང་བཅས་པ་ཉིད་ཀྱིས་རང་དོན་ཐར་བར་ཡང་གཞན་གྱི་རྐྱེན་གྱིས་
འགྲོ་བ་ཉིད་དང༌། མདོ་ནི། དེ་ནས་ཚེ་ལྡན། ནས། མ་ཡིན་གྱི་ཞེས་པའོ། །གསུམ་པ་
ནི༑ སེམས་ཅན་ཐམས་ཅད་ཀྱི་མཆོག་ཉིད་ཀྱི་སེམས་ཆེན་པོ་ཉིད་ལ་སོགས་པ་ལ་
མི་འཇུག་པཉིད་ཀྱིས་རང་གཞན་གཉིས་ཀའི་དོན་གྱི་ཆེད་དུ་བྱ་བ་ལོག་པ་དང་། མདོ་
ནི༑ ལྷའི་བུ། ནས། ཞུགས་པའོ་ཞེས་པའོ། །བཞི་པ་སྤངས་རྟོགས་དམན་པ་ལ་གཉིས་
ལས། དང་པོ་སྤང་བ་དམན་པ་ནི། ཉོན་མོངས་པའི་སྒྲིབ་པའི་གཉེན་པོ་ཉིད་ཀྱིས་སྤངས་
པ་ཉི་ཚེ་བའི་ལམ་གྱི་བྱེད་པ་དང༌། མདོ་ནི། ལྷའི་བུ་དག ནས། བྱེད་པ་ཡིན་ནོ་ཞེས་
པའོ། །གཉིས་པ་རྟོགས་པ་དམན་པ་ནི། ཕུང་སོགས་ལ་བདེན་པར་དམིགས་པ་དང་བཅས་
པ་ཉིད་ཀྱིས་འབྲས་བུ་དང་པོ་ལ་སོགས་པས་དགྲ་བཅོམ་བར་གྱི་རྟོགས་པ་མཐོ་དམན་

རྩེ་མོའི་སྦྱོར་བ།209འགྲེལ་མཆན་སྐབས་ལྔ་པ།
གྱི་རིགས་ཐ་དད་པ་ཉིད་དང༌། མདོ་ནི། ལྷའི་བུ། ནས། སེམས་པའོ་ཞེས་པའོ། །
ལྔ་བ་ལམ་འབྲས་ཁྱད་པར་ཅན་ལས་ཉམས་པ་ལ་གཉིས་ལས། དང་པོ་ལམ་ཁྱད་
པར་ཅན་མ་ཐོབ་པས་ཉམས་པ་ནི། ཤེས་བྱ་ལ་རྨོངས་པའི་མ་རིག་པའི་བག་ལ་ཉལ་བ་
ཐམས་ཅད་མ་སྤངས་ཉིད་ཀྱིས་རང་དོན་མཉམ་བཞག་ལ་གནས་པ་དང་གཞན་དོན་རྗེས་
ཐོབ་ལ་འགྲོ་བ་མི་ཤེས་པ་དང་། མདོ་ནི། བྱང་ཆུབ། ནས། བགོས་པ་ཡིན་ནོ་ཞེས་
པའོ། །གཉིས་པ་འབྲས་བུ་ཁྱད་པར་ཅན་མ་ཐོབ་པ་ལས་ཉམས་པ་ནི། འདི་ལ་གསེར་ཕྲེང་
ལྟར་བཞི་ལས། ༼༤༽དེར་འགྲོ་དགོས་པའི་རྒྱུ་མཚན་ནི། རྣམ་མཁྱེན་དེ་ཐེག་པ་ཆེན་
པོའི་སྤངས་རྟོགས་ཀྱི་རིགས་ཐམས་ཅད་སྡུད་པར་བྱེད་པ་མཐར་ཐུག་ཡིན་པ་ཉིད་ཀྱིས་
སོ༑ ༑༼༣༽གང་དུ་འགྲོ་ན་རྣམ་པ་ཐམས་ཅད་མཁྱེན་ཉིད་དུའོ། །༼༢༽གང་གི་མཇུག་
ཏུ་འགྲོ་ན་ཁོ་རང་གི་མུ་ངན་ལས་འདས་པ་ཐམས་ཅད་ཀྱིའོ། །༼༡༽གང་ན་ཐེག་དམན་
གྱི་གང་ཟག་རྣམས་འཇུག་ཏུ་འགྲོ་བའོ། །མདོ་ནི། དེ་ཡང༌། ནས། མི་བགྱིད་དོ་ཞེས་
པའོ། །ཡུལ་ནི་ཐེག་དམན་གྱི་ཐར་བ་ཐོབ་བྱ་ཕྱོགས་རེ་བ་ཡིན་པ་སོགས་སོ། །རེད་མདའ་
བས་མཇུག་ཏུ་འགྲོ་བ་བོ་དང༌། བུ་སོགས་མཇུག་ཏུ་ལུས་པ་བོ་རྣམ་མཁྱེན་བཞག་པ། གསེར་
གླིང་བས། རྣམ་མཁྱེན་སངས་རྒྱས་སོགས་ཀྱི་མྱང་འདས་ཐམས་ཅད་ཀྱི་མཇུག་ཏུ་འགྲོ་ཞེས་
པར་བརྟེན་ཀྱང་འགྲོ་བ་རྟོག་པའི་ཡུལ་ཡིན་པས་མི་འཐད་དོ། །རྟོག་པ་གཉིས་པའི་ཁྱིམ་ཐབ་
མེད་པའི་བུད་མེད་དང་དྲུག་པའི་ལག་པ་གཡོན་པས་སྤང་བྱ་བསྟན་ཏོ། །རྟོག་ཚུལ་ནི། ཡུལ་
དེ་དག་ཐམས་ཅད་ལ་ཡོན་པོས་འགྲོ་བའི་ཉེས་པ་དང་བཅས་པ་ཉིད་ཀྱིས་ཏེ་དེར་མཐོང་
ནས་འདི་ནི་བདག་གིས་གཟུང་བར་བྱ་བ་མ་ཡིན་པ་ཉིད་དུ་ལྡོག་པར་བྱའོ་ཞེས་བདེན་
པར་འཛིན་པའི་གཟུང་བར་རྣམ་པར་རྟོག་པ་གཉིས་པ་བྱང་ཆུབ་སེམས་དཔའི་ལྡོག་པའི་
ཕྱོགས་ཀྱི་རྟེན་ཅན་ཉན་ཐོས་དང་རང་སངས་རྒྱས་ཀྱི་རྒྱུད་ལ་བླང་བར་བྱ་བ་ཉིད་དུ་
འབྱུང་བ་ཡུལ་དུ་བྱས་པའི་རྣམ་པ་དགུ་བོ་ཆོས་ཅན། གཉེན་པོ་བྱང་ཆུབ་སེམས་དཔའ་

འགྲེལ་མཆན་སྐབས་ལྔ་པ། 210 རྩེ་མོའི་སྦྱོར་བ།
རྣམས་ཀྱི་མཐོང་བའི་ལམ་གྱི་སེམས་དང༌། སེམས་ལས་བྱུང་བ་འཇུག་པ་སྟེ་རྟོགས་
པ་རྒྱས་པའི་དངོས་གཞིའི་གནས་སྐབས་ཀྱི་སྤང་བར་བྱ་བར་སངས་རྒྱས་བཞེད་པ་ཡིན་
ནོའམ་ཡིན་ཏེ། དེས་ཁྱོད་ཀྱི་ས་བོན་འཇོམས་པའི་ཕྱིར།
འཛིན་རྟོག་རྒྱས་བཤད།
གཉིས་པ་འཛིན་རྟོག་རྒྱས་པར་བཤད་པ་ལ། རྫས་འཛིན་རྟོག་པ་དང་། བཏགས་
འཛིན་རྟོག་པའོ། །དང་པོ་ལ་གསུམ་གྱི་དང་པོ་མཚམས་སྦྱར་བ་ནི། །སོ་སོའི་སྐྱེ་བོའི་
རྒྱུད་དང་གཙོ་ཆེར་འབྲེལ་བའི་འཛིན་པའི་རྣམ་པར་རྟོག་པ་དང་པོ་སྐྱེས་བུ་རྫས་སུ་ཡོད་
པའི་རྟེན་ཅན་དབྱེ་བ་ཇི་ལྟར་རྣམ་པ་དགུ་ཡིན་ཞེ་ན། གཉིས་པ་རྩ་བ་ལ་གཉིས་ལས།
དང་པོ་རྒྱུ་ཞེན་མེད་ཀྱི་ལམ་ལས་ཉམས་པ་གསུམ། དང་པོ་སྤྱོད་པ་ལ་ཞེན་པ་ལ་གསུམ་
ལས། དང་པོ་བླང་དོར་དུ་ཞེན་པ་ནི། དོན་དམ་པར་ཡོན་ཏན་འཛིན་པ་དང་ནི་སྐྱོན་འདོར་
བའི་གང་ཟག་དང་། གང་ཟག་གམ་ཤེས་རྒྱུས་ཅེས་ཐམས་ཅད་ལ་སྦྱར་རོ། །མདོ་ནི། གསོལ་
བ༑ ནས། མི་འཛིན་མི་གཏོང་ངོ་ཞེས་པ་ཡུམ་གྱིས་ཆོས་རྣམས་དོན་དམ་པར་མི་འཛིན་
སོགས་གསུངས་སོ། །གསེར་ཕྲེང་ལས། འདི་ཀུན་སློང་དང༌། གཉིས་པ་ངོ་བོར་བྱས་
པས་སྐྱོན་འདོར་བ་སོགས་ཀྱི་ཀུན་སློང་། ཀུན་སློང་གིས་ངོ་བོ་ཡུམ་ལ་སྤྱོད་པ་དང༌། ཕྱིན་
ཅི་ལོག་ཏུ་སྤྱད་པའི་ཉེས་དམིགས་ཟེར་ལ། རྣམ་བཤད་ལྟར་ན་བླང་དོར་སྤྱོད་པ་དང་། དེའི་
ཀུན་སློང་ཡིད་བྱེད་དང༌། དེ་དག་ཕྱིན་ཅི་ལོག་པའི་ཉེས་དམིགས་ཞེས་སྦྱར་རོ། །ལོག་
འཛིན་དགུ་ཡུལ་དུ་བསྟན་ཏེ། གསེར་ཕྲེང་ལས། བཟློག་པའི་ཆོས་དགུ་རྫས་འཛིན་གྱི་ཡུལ་
དུ་བསྟན་བཅོས་ལས་སོ། །ཞེས་པ་ཉི་སྣང་ལྟར་རོ། །གཉིས་པ་དེའི་ཀུན་སློང་བདེན་པར་
ཡིད་ལ་བྱེད་པ་ནི། ཆོས་རྣམས་བདེན་པར་ཡིད་ལ་བྱེད་པའི་དང༌། མདོ་ནི། གསོལ་
བ༑ ནས། འཚང་རྒྱའོ་ཞེས་ཆོས་རྣམས་བདེན་པར་ཡིད་ལ་མི་བྱེད་པས་དགེ་རྩ་འཕེལ་

211 རྩེ་མོའི་སྦྱོར་བ།འགྲེལ་མཆན་སྐབས་ལྔ་པ།
ནས་འཚང་རྒྱ་བར་གསུངས་སོ། །གསུམ་པ་དེའི་ཉེས་དམིགས་ནི། བདེན་པར་ཞེན་ན་ཁམས་
རྣམས་ནི་སྟེ། ཁམས་གསུམ་པོ་དག་དང་ཉེ་བར་འབྲེལ་བའི་དང༌། མདོ་ནི། གསོལ་
བ༑ ནས། འདྲེས་པར་མི་བྱའོ་ཞེས་བདེན་པར་ཡིད་ལ་བྱེད་མི་བྱེད་གཉིས་ཁམས་གསུམ་
དང་འབྲེལ་བའི་རྒྱུ་ཡིན་མིན་གསུངས་སོ། །གཉིས་པ་ལ་ཤེས་བྱ་ལ་ཞེན་པ་ལ་གསུམ་ལས་
དང་པོ་དངོས་པོ་ལ་བདེན་པར་ཞེན་པ་ནི། ཆོས་རྣམས་བདེན་པར་བཟུང་ནས་གནས་པའི་
དང༌། མདོ་ནི། གསོལ་བ། ནས། གནས་པར་མི་འགྱུར་རོ་ཞེས་ཤེར་ཕྱིན་ལ་སྤྱོད་པ
གང་ལ་བདེན་པར་མི་གནས་པར་གསུངས་སོ། །གཉིས་པ་རྒྱུན་དུ་བདེན་མེད་ལ་ཞེན་པ་
ནི༑ ཆོས་རྣམས་བདེན་པར་མེད་པ་ལ་བདེན་པར་མངོན་པར་ཞེན་པའི་དང་། མདོ་ནི།
གསོལ་བ། ནས། སྤྱོད་དོ་ཞེས་བདེན་པར་ཞེན་པ་མེད་པས་བདེན་མེད་ལ་ཡང་བདེན་ཞེན་
མེད་པར་གསུངས་སོ། །གསུམ་པ་བཏགས་ཙམ་གྱི་ཐ་སྙད་ལ་ཞེན་པ་ནི། ཆོས་ཀྱི་དངོས་
པོ་ཐ་སྙད་བཏགས་ཙམ་དུ་བདེན་པར་ཞེན་པ་དང༌། མདོ་ནི། གལ་ཏེ་ཡང༌། ནས།
གནས་པ་མ་ཡིན་ནོ་ཞེས་བདེན་མེད་དུ་ཡིད་ལ་བྱེད་པ་དང་བདེན་པར་མེད་པ་སངས་རྒྱས་
ནས་བཤད་དོ་སྙམ་དུ་ཞེན་ན་ཡུམ་ལ་རིང་བར་གསུངས་སོ། །གསུམ་པ་སྤངས་གཉེན་ལ་
ཞེན་པ་ལ་གཉིས་ལས། དང་པོ་མི་མཐུན་ཕྱོགས་ལ་ཞེན་པ་ནི། ཕྱིན་དྲུག་ལ་བདེན་པར་
ཆགས་པའི་དང་ནི། མདོ་ནི། དེ་ནས། ཚེ་ལྡན། ནས། བརྗོད་པ་མ་ཡིན་ནོ་ཞེས་བདེན་
པར་མ་བཟུང་བ་ལ་བདེན་པར་ཆགས་པ་ཡང་ཡུམ་དང་བྲལ་བར་གསུངས་པས། གསུམ་
པ་དང་དྲུག་པ་དང་བདུན་པས་སྤང་གཉེན་གཉིས་ཀ་གསུངས་པ་ཤེས་སོ། །གཉིས་པ་གཉེན་
པོ་ལ་ཞེན་པ་ནི། མཚན་འཛིན་གྱི་གཉེན་པོ་སྦྱིན་སོགས་ལ་བདེན་པར་ཞེན་པ་དང་། མདོ་
ནི༑ གསོལ་བ། ནས། ལགས་ན་ནི་ཞེས་ཕར་ཕྱིན་སོགས་གཉེན་པོ་རྣམས་དང་མ་བྲལ་
བའི་གཉེན་པོ་གསུངས་སོ། །གཉིས་པ་འབྲས་བུ་རྣམ་མཁྱེན་ལས་ཉམས་པའམ་མི་འཐོབ་
པ་ནི། རྣམ་མཁྱེན་དུ་ཇི་ལྟར་འདོད་བཞིན་མྱུར་དུ་འགྲོ་བ་ཉམས་པའོ། །མདོ་ནི། འོ་

འགྲེལ་མཆན་སྐབས་ལྔ་པ། 212 རྩེ་མོའི་སྦྱོར་བ།
ན་ཤེར་ཕྱིན། ནས། གནས་པར་འགྱུར་རོ་ཞེས་དཔུང་རྣམས་གར་འགྲོ་འཁོར་བསྒྱུར་ལ་
རག་ལས་པ་ལྟར་སྦྱིན་སོགས་ལྔ་ཡུམ་གྱི་རྗེས་སུ་འབྲངས་ནས་རྣམ་མཁྱེན་དུ་འགྲོ་བར་གསུངས་
སོ༑ ༑ཡུལ་དགུ་བོ་ལ་རྫས་ཡོད་ཀྱི་ལོངས་སྤྱོད་པ་པོར་བདེན་པར་ཞེན་པ་ནི་འཛིན་པ་དང་
པོར་ཤེས་པར་བྱའོ། །
གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། གསེར་ཕྲེང་ལས། ཀུན་སློང་
དང་ངོ་བོ་དང་ཞེས་པ་ལྟར་རོལ་མཚོར་གསུངས་པ་སྐྱོན་ཡོན་འཛིན་འདོར་བྱེད་པ་རྒྱུ་དང་
དེ་དག་ཡིད་ལ་བྱེད་པ་སྤྱོད་པར་བྱས་སམ་དཔྱད། འགྲེལ་བ་ལྟར་ན། སྤྱོད་པ་ལ་ལྟོས་པ་
ལ་སྤྱོད་པའི་ངོ་བོ་དང་སྤང་བྱའི་རང་བཞིན་དང་དེའི་རྣམ་པ་དང་དེའི་རྒྱུ་བཞི་དང་། རྟོགས་
པའི་དབང་དུ་བྱས་པའི་སྤང་གཉེན་ལ་གཉིས། དང་པོ་གཉེན་པོ་ལ་རྟོགས་པའི་ངོ་བོ་དང་
ཡུལ་རྟོགས་ཚུལ་དང་ལམ་ལ་སློབ་ཚུལ་དང་དེ་དག་གི་ནུས་པ་དང་སྤང་བྱ་དགུ་བྱས་པས་
དང་པོ་སྤྱོད་པའི་ངོ་བོ་ནི། དོན་དམ་པར་མེད་ཀྱང་ཀུན་རྫོབ་ཏུ་སྒྱུ་མ་བཞིན་དུ་ཡོན་ཏན་
འཛིན་པ་དང༌། སྐྱོན་གཏོང་བ་དང༌། མདོ་ནི་བརྒྱད་སྟོང་བར། བཅོམ་ལྡན། ནས།
མ་མཆིས་སོ་ཞེས་པའོ། །གཉིས་པ་སྤང་བྱ་ནི། ཆོས་རྣམས་ཡང་དག་པ་ཉིད་དུ་ཡིད་
ལ་མི་བྱེད་པར་བདེན་པར་ཡིད་ལ་བྱེད་པ་པོ་དང༌། མདོ་ནི། བཅོམ་ལྡན། ནས། སྤྱོད་
དོ་ཞེས་པའོ། །གསུམ་པ་དེའི་རྣམ་པ་ནི། མཚན་མར་ཡིད་ལ་བྱས་པའི་ཆོས་ཉིད་ཀྱིས་
ཁམས་གསུམ་ཅར་དང་ཉེ་བར་འབྲེལ་བ་སྟེ་དམིགས་པ་པོ་དང༌། མདོ་ནི། དེ་ལྟར་
སྤྱོད་ནས། འགྱུར་རོ་ཞེས་པའོ། །བཞི་བ་རྒྱུ་ནི། ཆོས་ཐམས་ཅད་སྟོང་བ་ཉིད་དུ་རྟོགས་
པ་ལ་མི་གནས་པས་བདེན་པར་ཞེན་ནས་གནས་པ་པོ་དང་། མདོ་ནི། རབ་འབྱོར། ནས།
མི་ནུས་སོ་ཞེས་པའོ། །ལྔ་བ་རྟོགས་པའི་ངོ་བོ་ནི། དངོས་པོ་ལ་བདེན་པར་མངོན་པར་
མ་ཞེན་པས་ཐམས་ཅད་ལ་བདེན་མེད་དུ་མངོན་པར་ཞེན་པ་པོ་དང༌། མདོ་ནི། རབ་
འབྱོར། ནས། དཀའ་བ་ཡིན་ནོ་ཞེས་པའོ། །དྲུག་པ་ཡུལ་རྟོགས་ཚུལ་ནི། དོན་དམ་པར་

འགྲེལ་མཆན་སྐབས་ལྔ་པ། 213 རྩེ་མོའི་སྦྱོར་བ།
རྫས་སུ་ཡོད་པའི་ཆོས་མེད་པས་ཆོས་ཐམས་ཅད་བཏགས་པ་ཙམ་དུ་ཁོང་དུ་ཆུད་པ་པོ་
དང་། མདོ་ནི། རབ་འབྱོར། ནས། དཀའ་བ་ཡིན་ནོ་ཞེས་པའོ། །བདུན་པ་ལམ་ལ་སློབ་
ཚུལ་ནི། གནས་ལུགས་དེ་ཁོ་ན་ཉིད་ཤེས་པའི་བདེན་པར་མ་ཆགས་པས་གང་ལ་ཡང་
མངོན་པར་མ་ཞེན་པ་སྔོན་དུ་འགྲོ་བའི་ཕྱིན་དྲུག་ལ་ཆགས་པ་སྟེ་སྤྱོད་པ་པོ་དང་། མདོ་
ནི༑ རབ་འབྱོར། ནས་ཆེད་དུ་བརྗོད་དོ་ཞེས་པའོ། །བརྒྱད་པ་དེ་དག་གི་ནུས་པ་ནི། སྲིད་
ཞི་མཉམ་པ་ཉིད་དུ་སྒོམ་པའི་གཉེན་པོ་ཉིད་ཀྱིས་དེ་ལ་བླང་དོར་དུ་བདེན་པར་འཛིན་པའི་
གཉེན་པོ་བྱེད་པ་པོ་དང༌། མདོ་ནི། རབ་འབྱོར། ནས། བརྗོད་དོ་ཞེས་པའོ། །དགུ་པ་
སྤང་བྱ་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དག་པར་མ་ཤེས་པ་ཉིད་ཀྱིས་སྦྱིན་
སོགས་ལྔས་རྣམ་མཁྱེན་དུ་ཇི་ལྟར་འདོད་པ་བཞིན་དུ་འགྲོ་བ་ལ་ཡུན་རིང་དུ་ཐོགས་པའོ།།
མདོ་ནི། རབ་འབྱོར། ནས། བརྗོད་པ་ཡིན་ནོ་ཞེས་པའོ། །རྟོག་ཚུལ་ནི། ཡུལ་སོ་སྐྱེ་དང་
དེའི་རྒྱུད་ཀྱི་འཛིན་པ་གཙོ་ཆེ་བས་དེ་དག་ལ་དོན་དམ་པའི་རྫས་སུ་ཡོད་པའི་ལོངས་སྤྱོད་
པ་པོའི་དངོས་པོར་མངོན་པར་ཞེན་པས་འཛིན་པར་རྣམ་པར་རྟོག་པ་དང་པོ་ཤེས་སྒྲིབ་
ཀུན་བཏགས་ཀྱིས་བསྡུས་པ་རྣམ་པ་དགུ་ཆོས་ཅན། གཉེན་པོ་མཐོང་བའི་ལམ་གྱི་སྦྱོར་
བ་ཉེ་བར་བསྡོགས་པའི་གནས་སྐབས་ཀྱིས་སྤང་བར་བྱ་བར་བཞེད་པ་ཡིན་ནོ་འམ་ཡིན་
ཏེ༑ དེས་མངོན་གྱུར་ཉམས་སྨད་པར་བྱེད་པའི་ཕྱིར།
གཉིས་པ་བཏགས་འཛིན་རྟོག་པ་ལ་གསུམ་གྱི་དང་པོ་མཚམས་སྦྱར་བ་ནི། འཛིན་
པར་རྣམ་པར་རྟོག་པ་གཉིས་པ་སྐྱེས་བུ་བཏགས་པར་ཡོད་པའི་རྟེན་ཅན་གྱི་དབྱེ་བ་ཇི་
ལྟར་རྣམ་པ་དགུ་ཡིན་ཞེ་ན། གཉིས་པ་རྩ་བ་ལ་གསུམ་ལས། དང་པོ་འབྲས་བུ་དོན་དུ་
གཉེར་བྱ་མི་འཐོབ་པ་ནི། ཉན་རང་གི་ལམ་ཙམ་གྱིས་ཆེད་དུ་བྱ་བ་གསུམ་ཇི་ལྟ་བ་བཞིན་
ངེས་པར་མི་འབྱུང་བའི་སྐྱེས་བུ་དང༌། མདོ་ནི། རབ་འབྱོར། ནས། ལས་མཉམ་པ་
ནས་འགྲོའོ་ཞེས་ཁ་ལོ་རྟ་ཟུང་བཞི་བའི་ཤིང་རྟར་ཞོན་ཞིང་ལམ་མཉམ་པ་ནས་འགྲོ་བ་བཞིན་

འགྲེལ་མཆན་སྐབས་ལྔ་པ། 214 རྩེམོའི་སྦྱོར་བ།
ཡུམ་གྱིས་དང་པོ་ལྔའི་ཁ་ལོ་བསྒྱུར་ཞིང་ཆེད་དུ་བྱ་བ་དང་མཐུན་པའི་ལམ་མཉམ་པ་ནས་
འགྲོ་བར་གསུངས་སོ། །གཉིས་པ་ཕྱིན་ཅི་ལོག་ཏུ་ཞེན་པ་ལ་གཉིས་ལས། དང་པོ་ལམ་
ལ་ཕྱིན་ཅི་ལོག་ཏུ་ཞེན་པ་ནི། ཐེག་ཆེན་གྱི་ལམ་ལ་ལམ་མིན་པར་ངེས་པར་འཛིན་པའི་
སྐྱེས་བུར་བཏགས་པ་དང༌། མདོ་ནི། གསོལ་བ། ནས། ལམ་དང་ལམ་མ་ཡིན་པའོ་
ཞེས་ཐེག་ཆེན་དང་ཐེག་དམན་གྱི་ལམ་སངས་རྒྱས་ཀྱི་ལམ་ཡིན་མིན་དུ་བསྟན་ཏོ། །གཉིས་
པ་ཤེས་བྱ་ལ་ཕྱིན་ཅི་ལོག་ཏུ་ཞེན་པ་ལ་གསུམ་གྱི་དང་པོ་དགག་སྒྲུབ་ལ་བདེན་པར་ཞེན་པ་
ནི༑ རྒྱུ་འགོག་པ་དང་བཅས་པའི་འབྲས་བུ་སྐྱེ་བ་ལ་བདེན་པར་ཞེན་པའི་སྐྱེས་ངུ་དང་།
མདོ་ནི། གསོལ་བ། ནས། བརྩོན་པར་བྱའོ་ཞེས་ཡུམ་གྱིས་ཆོས་གང་ཡང་མི་སྐྱེ་མི་འགག་
པར་གསུངས་སོ། །གཉིས་པ་ལྡན་མི་ལྡན་བདེན་པར་འཛིན་པ་ནི། ཆོས་ཐམས་ཅད་དོན་
དམ་དུ་དབྱེར་མེད་པར་གཅིག་པ་དངོས་པོ་ལྡན་དང་ཀུན་རྫོབ་ཏུ་དབྱེ་བ་ཐ་དད་པ་མི་ལྡན་
པ་བདེན་པར་འཛིན་པའི་དང་། མདོ་ནི། གསོལ་བ། ནས། བརྩོན་པར་བྱའོ་ཞེས་གཟུགས་
ལྡན་མི་ལྡན་ལ་མི་བརྟག་པར་ཡུམ་ལ་བརྩོན་པར་གསུངས་སོ། །གསུམ་པ་གནས་ལུགས་
ཀྱི་ངོ་བོ་ལ་བདེན་པར་ཞེན་པ་ནི། ཆོས་རྣམས་བདེན་པར་མེད་པ་བདེན་པར་ཞེན་པས་གནས་
པའི་སྐྱེས་བུ་དང༌། མདོ་ནི། རབ་འབྱོར། ནས། འཚང་རྒྱ་བར་བྱའོ་ཞེས་ཆོས་རྣམས་
བདེན་མེད་ལ་བདེན་པར་མི་བརྩོན་པར་གསུངས་སོ། །གསུམ་པ་ཡང་དག་པའི་ལམ་དང་
འགལ་བ་ལ་གསུམ་ལས་དང་པོ་དམན་པའི་རིགས་ཉམས་པ་ནི། ཐེག་ཆེན་གྱི་རིགས་སད་
པས་ཐེག་དམན་གྱི་རིགས་ནི་འཇིག་པའམ་ཕྱིན་དྲུག་གི་རིགས་མི་འདོར་བ་དང་། མདོ་
ནི༑ རབ་འབྱོར། ནས། དགྲོལ་བར་བྱའོ་ཞེས་ཨ་མྲའི་འབྲས་བུ་ཟ་འདོད་པས་དེ་ཆུ་སོགས་
ཀྱིས་སྐྱོང་བའི་དཔེས་སངས་རྒྱས་འདོད་པས་ཕྱིན་དྲུག་སོགས་ལ་བརྩོན་དགོས་པར་གསུངས་
སོ༑ ༑གཉིས་པ་མཐུན་རྐྱེན་མ་ཚང་བ་ལ་གཉིས་ལས། དང་པོ་འབྲས་བུ་རྫོགས་བྱང་ལ་
དོན་གཉེར་མེད་པ་ནི། སངས་རྒྱས་དོན་དུ་གཉེར་བ་མེད་པའི་སྐྱེས་བུ་དང༌། མདོ་ནི།

འགྲེལ་མཆན་སྐབས་ལྔ་པ། 215 རྩེ་མོའི་སྦྱོར་བ།
རབ་འབྱོར། ནས། ཞེས་སྨྲའོ་ཞེས་བྱང་ཆུབ་སྙིང་པོར་འདུག་པ་སོགས་འདོད་པས་ཕྱིན་
དྲུག་ལ་བསླབ་པར་གསུངས་སོ། །གཉིས་པ་སངས་རྒྱས་ཀྱི་རྒྱུ་ཡུམ་དོར་བ་ནི། རྒྱུ་ཤེར་
ཕྱིན་སྒོམ་པ་མེད་པ་དང་། མདོ་ནི། དེ་ཅིའི་ཕྱིར་ཞེ་ན། ནས། བསླབ་པར་བྱའོ་ཞེས་སྔ་
མའི་འཐད་པར་རྒྱ་མཚོ་རིན་པོ་ཆེ་ཐམས་ཅད་ཀྱི་རྒྱུ་ཡིན་པའི་དཔེས་ཡུམ་འཕགས་པའི་རྟོགས་
པ་ཐམས་ཅད་ཀྱི་རྒྱུར་གསུངས་སོ། །གསུམ་པ་འགལ་རྐྱེན་གྱིས་ཟིན་པ་ནི། བདུད་དང་
ཉན་རང་སོགས་བླ་མེད་བྱང་ཆུབ་ལ་བར་དུ་གཅོད་པའི་ཕྱིར་རྒོལ་བ་ནི་དམིགས་པ་སྟེ་
ཡོད་པའོ། །མདོ་ནི། རབ་འབྱོར། ནས། མི་མཛད་དོ་ཞེས་འཕོང་གི་སློབ་དཔོན་གཞུ་
ཐོགས་པ་དགྲས་མི་ཐུབ་པའི་དཔེས་ཡུམ་ལ་སྤྱོད་པ་བདུད་སོགས་ཀྱིས་མི་ཐུབ་པར་གསུངས་
སོ༑ ༑མི་མཐུན་པ་དང་གཉེན་པོའི་ཆོས་དེ་དག་དང་ལྡན་པའི་ཤེས་རྒྱུད་ལ་འདི་ནི་སྐྱེས་
བུ་སོགས་སུ་བཏགས་པའི་ལོངས་པའི་སྤྱོད་པ་པོར་བདེན་པར་འཛིན་པ་ནི་འཛིན་པའི་རྣམ་
རྟོག་རྫས་འཛིན་ལས་གཞན་བཏགས་འཛིན་རྟོག་པ་ཡིན་ནོ། །མདོ་ནི་ལས་རྟོག་པ་དང་
པོའི་དཔེས་གཉེན་པོའི་ལམ་དང་རྟོག་པའི་ཡུལ་དངོས་བསྟན་ནས་རྟོག་པ་སྦས་དོན་དང་། རྟོག་
པ་གཉིས་པ་དང་དྲུག་པ་མ་གཏོགས་པར་དཔེས་གཉེན་པོ་དངོས་སུ་དང་དེའི་བཟློག་ཕྱོགས་
རྟོགས་པའི་ཡུལ་དུ་ཤུགས་ལ་འཕངས་པ་རྩ་བར་དངོས་སུ་གསུངས་སོ། །འཛིན་རྟོག་གཉིས་
ཀྱི་སྐབས་སུ་མདོའི་བསྟན་ཚུལ་རྔོག་ཊིཀ་གི་དགོངས་པ་གསེར་ཕྲེང་ལས་ཟུར་དུ་བཀོད་པ་
སྔར་བཤད་པ་དེ་ཡིན་ལ། དེ་དག་གིས་གཉེན་པོ་བཅོ་བརྒྱད་དངོས་སུ་དང་གཉེན་པོ་ལས་
བཟློག་པའི་ཆོས་བཅོ་བརྒྱད་རྟོགས་པའི་ཡུལ་དུ་ཤུགས་ལ་འཕངས་པ། རྩ་བར་རྟོག་པའི་
ཡུལ་དུ་དངོས་སུ་གསུངས་པ་ལྟར་ཉི་སྣང་དུ་གསུངས་ལ། སློབ་དཔོན་གྱི་འགྲེལ་བ་ཆེ་ཆུང་
གཉིས་ཀར་དེ་དང་མི་མཐུན་པར་གཉེན་པོ་རྣམས་ཕལ་ཆེར་རྟོགས་པའི་ཡུལ་ལ་སྦྱར་བ་ལྟར་
རྔོག་ཊི ཀ་ཏུ་གསུངས་པ་ནི་རྩ་བའི་སྒྲས་ཟིན་དང་མི་མཐུན་ཀྱང་སློབ་དཔོན་གྱིས་མདོར་
གསུངས་པའི་གཉེན་པོའི་འཛིན་སྟངས་ཀྱི་བཟློག་ཕྱོགས་ཡུལ་དང་གཉེན་པོ་ལམ་གང་ལ་བདེན་

འགྲེལ་མཆན་སྐབས་ལྔ་པ། 216 རྩེ་མོའི་སྦྱོར་བ།
པར་ཞེན་ན་སྤང་བྱ་རྟོག་པར་བསྟན་པའི་ཕྱིར་ཡིན་པས། འདི་ལྟར་བཤད་པ་རྔོག་ཆེན་པོའི་
བཤད་སྲོལ་རིང་དུ་གནས་ཕྱིར་ཡིན་པར་གསེར་ཕྲེང་ལས་གསུངས་སོ། །དེས་ན་རྫས་འཛིན་
རྟོག་པ་དང་པོ་ལྟ་བུ་ལ་དོན་དམ་པར་ཡོན་ཏན་སྐྱོན་འཛིན་འདོར་བྱེད་པ་དང་ཀུན་རྫོབ་ཏུ་
ཡོན་ཏན་སྐྱོན་འཛིན་འདོར་བྱེད་པོ་ལ་རྫས་ཡོད་ཀྱི་ལོངས་སྤྱོད་པ་པོར་འཛིན་པ་གཉིས་དང་།
བཏགས་འཛིན་གསུམ་པ་ལྟ་བུ་སྐྱེ་འགག་ལ་དོན་དམ་པར་ཞེན་པ་དང་པ་ཀུན་རྫོབ་ཏུ་རྟོགས་
པ་པོ་ལ་བཏགས་པའི་ལོངས་སྤྱོད་པ་པོར་བདེན་པར་འཛིན་པ་ཞེས་འཛིན་ཚུལ་གྱིས་འཇོག་
སྟེ༑ ༑འགྲེལ་བར་བཏགས་པའི་དངོས་པོར་ཞེས་དང༌། གསེར་ཕྲེང་ལས། རྫས་སུ་ཡོད་
པའི་བདག་གོ་སྙམ་དུ་ཞེས་དང༌། རྣམ་བཤད་ལས། སྐྱེ་བུར་བཏགས་པ་ལ་ལོངས་སྤྱོད་
པ་པོར། ཞེས་གསུངས་པའི་ཕྱིར་རོ། །
གསུམ་པ་འགྲེལ་བ་ལ་ཞེས་བྱ་བ་གསུངས་ཏེ། གསུམ་ལས། དང་པོ་ཉན་རང་
གི་ལམ་གྱི་དབང་དུ་བྱས་པ་གཉིས་ལས་ཉན་རང་གི་འབྲས་བུའི་དབང་དུ་བྱས་པ་ནི། ཉན་
ཐོས་ལ་སོགས་པས་རང་རྒྱལ་གྱི་བྱང་ཆུབ་པའི་ངེས་པར་འབྱུང་བ་ཉིད་ཀྱིས་ཆེད་དུ་
བྱ་བ་ཆེན་པོ་གསུམ་ཇི་ལྟ་བ་བཞིན་དུ་ངེས་པར་མི་འབྱུང་བ་ལ་སྐྱེས་བུར་བཏགས་པ་དང་།
མདོ་ནི་བརྒྱད་སྟོང་བར། རབ་འབྱོར། ནས། བརྗོད་དོ་ཞེས་པའོ། །གཉིས་པ་ཉན་རང་
གི་ལམ་གྱི་དབང་བྱས་པ་ནི། ཉན་རང་རང་གི་མངོན་པར་འདོད་པའི་ལམ་མེད་པས་
ལམ་གཞན་ཕྱིན་དྲུག་ལ་ལམ་མ་ཡིན་པར་ངེས་པར་འཛིན་པ་ལ་དང་། མདོ་ནི། རབ་
འབྱོར། ནས། བྱ་སྟེ་ཞེས་པའོ། །གཉིས་པ་བྱང་སེམས་ལམ་གྱི་དབང་དུ་བྱས་པ་ལ་དྲུག་
ལས་དང་པོ་དགག་སྒྲུབ་ལ་རྟོགས་པ་ནི། རྒྱུ་སྐྱེ་བ་དང་འབྲས་བུ་འགག་པ་ཀུན་རྫོབ་ཀྱི་
ངོ་བོས་སྐྱེ་བ་དང་འགག་པར་བྱེད་པར་རྟོགས་པ་པོ་དང༌། མདོ་ནི། དེ་དག ནས། འགྱུར་
རོ་ཞེས་པའོ། །གཉིས་པ་ལྡན་མི་ལྡན་རྟོགས་པ་ནི། བདེན་འཛིན་གྱི་བར་ཆད་མེད་པ་
དང་ཅིག་ཤོས་སུ་ངེས་པར་ཆད་དང་བཅས་པར་》སྣང་བ་ཉིད་ཀྱིས་ལམ་གྱི་དངོས་པོ་མཐའ་

འགྲེལ་མཆན་སྐབས་ལྔ་པ། 217 རྩེ་མོའི་སྦྱོར་བ།
དག་རྒྱུན་མི་འཆད་པར་ལྡན་པ་དང་མི་ལྡན་བའི་དབྱེ་བ་ཡོད་པར་ཤེས་པ་པོ་དང་། འདི་
རྟོགས་སྣང་དག་མ་དག་གི་ས་ལ་སྦྱར་རོ། །མདོ་ནི། རབ་འབྱོར། ནས། འགྱུར་རོ་ཞེས་
པའོ༑ ༑གསུམ་པ་གནས་ལུགས་རྟོགས་པ་ནི། ནམ་མཁའ་ལ་གནས་བའི་བྱ་རྟེན་མེད་
པར་གནས་པ་དང་འདྲ་བ་ཉིད་ཀྱིས་གཟུགས་ལ་སོགས་པ་ལ་བདེན་པར་མ་ཞེན་པར་
གནས་པ་པོ་དང༌། མདོ་ནི། རབ་འབྱོར། ནས། ཅི་དགོས་ཞེས་པའོ། །བཞི་བ་ཐེག་
དམན་གྱི་རིགས་འཇིག་པ་ནི། བླ་མེད་བྱང་ཆུབ་ཀྱི་སེམས་བསྐྱེད་པ་ལ་སོགས་པས་
གདམས་ངག་བཟུང་བའི་སྒོ་ནས་ཉན་ཐོམ་ལ་སོགས་པའི་རིགས་ཏེ་ཞི་བདེ་ཙམ་འདོད་
པའི་བློ་འཇིག་བ་དང་། མདོ་ནི། རབ་འབྱོར། ནས། སྟོན་པར་འགྱུར་ཞེས་པའོ། །ལྔ་
བ་རྫོགས་བྱང་དོན་དུ་གཉེར་བ་ནི། དེ་བཞིན་ཉིད་ལས་ཁྱད་པར་དུ་འཕགས་པའི་ཆོས་
མེད་པས་དོན་དམ་པར་རྫོགས་བྱང་འདོད་པ་མེད་པར་རྟོགས་པ་པོ་དང༌། མདོ་ནི། དེ་
སྐད། ནས། དམིགས་སུ་མེད་དོ་ཅེས་པའོ། །དྲུག་པ་དོན་དམ་པར་རྫོགས་བྱང་གི་རྒྱུ་
མེད་པར་རྟོགས་པ་ནི། དོན་དམ་པའི་བདེན་པ་ལ་བརྟེན་ནས་དོན་དམ་དཔྱོད་པའི་ཤེས་
ངོར་རྒྱུ་ཤེར་ཕྱིན་སོགས་མེད་པར་རྟོགས་པ་པོ་དང༌། མདོ་ནི། རབ་འབྱོར། ནས། དེ་
བཞིན་ཉིད་ནི་ཆོས་མི་སྟོན་ཏོ་ཞེས་པའོ། །གསུམ་པ་ཐེག་པ་ཆེ་ཆུང་གཉིས་ཀའི་མི་མཐུན་
ཕྱོགས་ཀྱི་དབང་དུ་བྱས་པ་ནི། སེར་སྣ་ཤིན་ཏུ་གོམས་པར་བྱས་པའི་ཆོས་ཉིད་ཀྱིས་
བདུད་ལ་སོགས་པ་བྱང་ཆུབ་གསུམ་གང་རུང་ལ་བར་དུ་གཅོད་པའི་ཕྱིར་རྒོལ་བའི་དངོས་
པོ་དམིགས་པ་སྟེ་ཡོད་པའོ། མདོ་ནི། རབ་འབྱོར། ནས། མེད་དོ་ཞེས་པའོ། །བརྒྱད་
སྟོང་བའི་ཚིག་དག་དང་བསྟུན་ན་ད་ལྟའི་ལེ་མང་ན་རྟོག་པ་ཕྱི་མ་རྣམས་ཀྱི་མདོ་ཡང་སོ་སོར་
ཡོད་ལ་མཚམས་འདྲེས་པ་མང་ངོ༌། །རྟོག་ཚུལ་ནི། ཡུལ་དགུ་པོ་དེ་དག་ལ་སྐྱེས་བུ་སོགས་
སུ་བཏགས་པའི་དངོས་པོར་ལོངས་སྤྱོད་པ་པོར་བདེན་པར་མངོན་པར་ཞེན་པ་ཉིད་ཀྱིས་
འཛིན་པའི་རྣམ་པར་རྟོག་པ་གཉིས་པ་རྣམ་པ་དགུ་ཆོས་ཅན། གཉེན་པོ་མཐོང་བའི་

འགྲེལ་མཆན་སྐབས་ལྔ་པ། 218 རྩེ་མོའི་སྦྱོར་བ།
ལམ་གྱི་སེམས་དང་སེམས་ལས་བྱུང་བ་འཇུག་པ་སྟེ་དངོས་གཞིའི་གནས་སྐབས་ཀྱིས་
སྤང་བར་བྱ་བར་བཞེད་པ་ཡིན་ནོའམ་ཡིན་ཏེ། དེས་ས་བོན་འཇོམས་པར་བྱེད་པའི་ཕྱིར།
གསུམ་པ་དོན་བསྡུ་བ་ནི། སྤང་བྱ་དངོས་སུ་བསྟན་པ་དེ་《ལྟར་ན་བར་སྐབས་ཀྱི་ཚིགས་
སུ་བཅད་པ་དགུས་རྟོག་པའི་རྩ་བའི་དབྱེ་བ་རྣམ་པ་བཞི་ཉིད་ལས་ཡན་ལག་གིས་ཕྱེ་ན
སོ་སོར་མཐོང་བའི་ལམ་རྩེ་སྦྱོར་གྱི་མི་མཐུན་པའི་ཕྱོགས་རྣམ་དགུ་ཡོད་པས་སོ་དྲུག་
ཡིན་ལ། དེར་མ་ཟད་རྟོག་པ་དེ་དག་སྤང་བ་ཉིད་དུ་སྟེ་སྤང་བའི་གཉེན་པོའི་རྩ་བའི་དབྱེ་
བ་རྣམ་པ་བཞི་ཡང་རྟོག་པ་དེ་བཞིན་དུ་ཡན་ལག་གིས་དབྱེ་བས་ཐ་དད་པ་སོ་དྲུག་ཡོད་
དོ་ཞེས་བྱ་བར་ཁོང་དུ་ཆུད་པར་བྱའོ། །རྩ་བར་སྤང་བྱ་དངོས་དང་གཉེན་པོ་ཤུགས་
ལ་བསྟན་ཏོ། །
མཐོང་ལམ་རྩེ་སྦྱོར་གྱི་རྒྱུ།
གཉིས་པ་གཉེན་པོ་ལ་གསུམ། མཐོང་ལམ་རྩེ་སྦྱོར་གྱི་རྒྱུ། དེའི་འབྲས་བུ་བྱང་
ཆུབ་ཆེན་པོ། མཐོང་རྩེ་རང་གི་ངོ་བོའོ། །དང་པོ་ལ་གསུམ་གྱི་དང་པོ་མཚམས་སྦྱར་བ་
ནི༑ ༑དེ་ལྟར་མཐོང་བའི་ལམ་རྩེ་མོ་ལ་མི་མཐུན་པའི་ཕྱོགས་གཉེན་པོ་དང་བཅས་
པ་བསྟན་ནས། མཐར་ཐུག་གི་བྱང་ཆུབ་ཆེན་པོ་འགྲུབ་པར་བྱེད་པའི་མཐོང་བའི་ལམ་
རྒྱུ་གང་དང་བཅས་པར་བཞེད་པའི་བྱང་ཆུབ་ཆེན་པོ་སྐྱེད་བྱེད་ཀྱི་རྒྱུ་གང་ཡིན་པ་དེ་བར་
སྐབས་ཀྱི་ཚིགས་སུ་བཅད་པ་གསུངས་སོ། ཉི་སྣང་དུ་མཐོང་རྩེ་ཅིའི་དོན་དུ་བསྟན་ན་
བྱང་ཆེན་ཐོབ་པའི་ཆེད་དང༌། དེ་རྒྱུ་གསུམ་གྱིས་ཐོབ་ཅེས་མཚམས་སྦྱར་རོ། །གཉིས་
པ་རྩ་བ་ལ་གཉིས་ལས། དང་པོ་གཞན་རྒྱུད་སྦྱོང་བྱེད་གཉིས་ལས། དང་པོ་རྟོགས་པའི་
ཆོས་སྦྱོང་བ་ནི། བྱང་ཆུབ་ལ་འགོད་ཕྱིར་གདུལ་བྱ་གཞན་ལ་མཐོང་ལམ་སོགས་སྐྱེད་
པ་སྟོན་པ་དང་། མདོ་ནི། དེ་ནས་ལྷའི་དབང་བོ། ནས། སངས་རྒྱས་སུ་འགྱུར་རོ་ཞེས་

འགྲེལ་མཆན་སྐབས་ལྔ་པ། 219 རྩེ་མོའི་སྦྱོར་བ།
པས་མཐོང་ལམ་གྱི་ཕན་ཡོན་དང་། དེ་ནས་འཁོར་དེའི། ནས། སྤྱད་པར་བྱའོ་ཞེས་པའོ།།
གཉིས་པ་རྒྱུ་ལུང་གི་ཆོས་འགོད་པ་ནི། གཞན་ལ་བྱང་ཆུབདེ་ཡི་རྒྱུ་ཡུམ་གྱི་ཚིག་དོན་ནི་
ཡོངས་སུ་གཏོད་པ་དང༌། མདོ་ནི། དགའ་བོ། རིགས་བུ། ནས། འདའ་བར་འགྱུར་རོ་
ཞེས་ཡོངས་གཏད་གསུངས་སོ། །གཉིས་པ་རང་གི་རྒྱུད་སྦྱོང་བ་ནི། བྱང་ཆུབ་བམ་མཐོང་
རྩེདེ་ཐོབ་པ་ལ་བར་ཆད་མེད་པའི་རྒྱུ་མཉམ་བཞག་ཏུ་རང་གིས་ཤེར་ཕྱིན་སྒོམ་པ་སོགས་
བསོད་ནམས་མང་པོའི་མཚན་ཉིད་དོ། །མདོ་ནི། དགའ་བོ་གལ་ཏེ། ནས། ཚད་མ་
དང་འབྲེལ་བ་མེད་དོ་ཞེས་དེ་བཞིན་གཤེགས་པ་མི་བསྐྱོད་པ་སོགས་སླར་མི་སྣང་བར་བྱས་
པ་ནི་མཐོང་ལམ་མཉམ་བཞག་ལ་གཉིས་སྣང་ནུབ་པར་བསྟན་པའོ། །
གསུམ་པ་འགྲེལ་བ་ལ་གསུམ་ལས། དང་པོ་བྱང་ཆུབ་ལ་འགོད་པ་ནི། ཞེས་བྱ་
བ་གསུངས་ཏེ། འཆད་པར་འགྱུར་བའི་དྲི་མ་ཟད་སྐྱེ་མེད་པར་ཤེས་པའི་མཚན་ཉིད་
ཅན་གྱི་བྱང་ཆུབ་ལ་གདུལ་བྱ་གཞན་དག་ཐབས་མཐོང་བའི་ལམ་ལ་དང་སོགས་པས་
སྒོམ་པའི་ལམ་《སྟོན་པའམ་བསྐྱེད་པས་རབ་ཏུ་འགོད་པ་ནི་གཅིག་གམ་དང་པོ་ཡིན་ནོ།།
མདོ་ནི་བརྒྱད་སྟོང་བར། དེ་ནས་བཅོམ་ལྡན། ནས། གནས་པར་བྱའོ་ཞེས་པའོ། །གཉིས་
པ་དེའི་རྒྱུ་ལ་འགོད་པ་ནི། སྦྱོར་ལམ་པས་གནས་སྐབས་དང་མཐའི་བྱང་ཆུབ་ཀྱི་རྒྱུ་མཚན་
ནམ་རྒྱུ་ཁོ་ནར་གདུལ་བྱ་དེ་དག་ལ་གནས་ལུགས་སྟོན་པའི་ཡང་དག་པའི་ཚིག་དང་དོན་
ལ་སོགས་པའི་སྒོ་ནས་གཞུང་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དག་པར་སོ་སོར་
གཏོད་པ་ནི་རྒྱུ་གཉིས་པ་ཡིན་ནོ། །མདོ་ནི། ཀུན་དགའ་བོ། ནས། བྱ་བ་ཡིན་ནོ་ཞེས་
པ་གླེང་བསླང་དང༌། ཀུན་དགའ་བོ། ནས། ཆོས་ཀྱི་མཛོད་དོ་ཞེས་པ་དེ་བཞིན་གཤེགས་
པ་དང་འབྲེལ་བའི་ཡོངས་གཏད་གསུམ་ནི། ཤེར་ཕྱིན་སངས་རྒྱས་ཀྱི་ཡུམ་ཡིན་པ་དང་།
སངས་རྒྱས་ཀྱི་ཆོས་སྐུ་ཡིན་པ་དང་། སངས་རྒྱས་ཐམས་ཅད་དེ་ལས་སྐྱེས་པས་དང༌། བྱང་
སེམས་དང་འབྲེལ་བའི་གསུམ་ནི། བྱང་སེམས་ཀྱི་ཡུམ་ཡིན་པ་དང་། ཤེར་ཕྱིན་ལ་བརྟེན་

འགྲེལ་མཆན་སྐབས་ལྔ་པ། 220 རྩེ་མོའི་སྦྱོར་བ།
ནས་ཕྱིན་དྲུག་ལ་བསླབ་ཅིང་བྱང་ཆུབ་ཐོབ་པ་དང༌། ཐེག་ཆེན་གྱི་ཆོས་ཀྱི་མཛོང་ཡིན་པ་
གསུམ་གྱིས་སོ། །གསུམ་པ་རང་ཉིད་བར་ཆད་མེད་པའི་རྒྱུ་སྒོམ་པ་ནི། །མཐོང་རྩེའི་བསྡུས་
པའི་བྱང་ཆུབ་ཆེན་པོ་ཐོབ་པར་བྱེད་པའི་བར་ཆད་མེད་པའི་རྒྱུ་མཉམ་བཞག་ཏུ་ཤེས་
རབ་ཀྱི་ཕ་རོལ་ཏུ་ཕྱིན་བ་རང་གིས་བསྒོམ་པ་དང་རྗེས་ཐོབ་ཏུ་གཞན་ལ་སྟོན་པ་ལ་སོགས་
པའི་བསོད་ནམས་ཆེས་མང་བའི་མཚན་ཉིད་དང་ལྡན་པའི་སྦྱོར་ལམ་མཉམ་བཞག་ཡེ་
ཤེས་ནི་ཆོས་ཅན། མཐོང་རྩེའི་རྒྱུ་གསུམ་པ་ཡིན་ནོའམ་ཡིན་ཏེ། སྔ་མ་ལས་གཞན་དེའི་
ཉེར་ལེན་ཡིན་པའི་ཕྱིར། རྣམ་བཤད་ལྟར་རོ། །མདོ་ནི། ཀུན་དགའ་བོ། ནས། གནས་
པ་མ་ཡིན་ནོ་ཞེས་པའོ། །
མཐོང་ལམ་རྩེ་སྦྱོར་གྱི་འབྲས་བུ།
གཉིས་པ་མཐོང་རྩེའི་འབྲས་བུ་བྱང་ཆུབ་ཆེན་པོ་བཤད་པ་ལ་གསུམ། རང་ལུགས་
ཀྱི་བྱང་ཆུབ་ཆེན་པོ་ངོས་བཟུང་བ། དངོས་སྨྲའི་ལུགས་ལ་དེ་མི་འཐད་པ། དེ་འདོད་པས་
ཆོས་ཐམས་ཅད་བདེན་སྟོང་དུ་ཁས་ལེན་དགོས་པར་བསྟན་པའོ། །དང་པོ་ལ་གསུམ་གྱི་
དང་པོ་མཚམས་སྦྱར་བ་ནི། འབྲས་བུ་གང་གི་དོན་དུ་མཐོང་བའི་ལམ་སྔར་བཤད་པའི་
རྒྱུ་དེ་ལྟ་བུ་གསུམ་དང་བཅས་པར་བཞེད་པའི་འབྲས་བུ་བྱང་ཆུབ་ཆེན་པོ་དེ་གང་ཡིན་
ཞེ་ན། དེའི་ལན་དུ་བར་སྐབས་ཀྱི་ཚིགས་སུ་བཅད་པས་བྱང་ཆུབ་ཆེན་པོ་གསུངས་
སོ༑ ༑གཉིས་པ་རྩ་བ་ནི། དོན་དམ་པར་སྒྲིབ་གཉིས་ཀྱི་དྲི་མ་རྣམས་ཟད་པདང་མི་སྐྱེ་
བ་མངོན་སུམ་དུ་ཤེས་པའི། ཡེ་ཤེས་མཐར་ཐུག་པ་བྱང་ཆུབ་ཆེན་པོ་ཅེས་མདོ་ལས་བརྗོད་
དེ༑ ཡེ་ཤེས་དེ་གཉིས་གང་ཞེ་ན། དྲི་མ་དོན་དམ་པར་ཟད་མེད་སྐྱེ་མེད་ཕྱིར་དྲི་མ་དེ་
དག་དེ་ལྟར་རྟོགས་པའི་ཡེ་ཤེས་ནི་གོ་རིམ་བཞིན་དུ་ཟད་པ་དང་མི་སྐྱེ་བ་ཤེས་པར་བྱའོ།།
མདོ་ནི། གསོལ་བ། བཅོམ་ལྡན་འདས་ཅིའི། ནས། ལྟ་ག་ལ་ཡོད་ཅེས་བྱང་ཆེན་གྱི་ངོ་

འགྲེལ་མཆན་སྐབས་ལྔ་པ། 221 རྩེ་མོའི་སྦྱོར་བ།
བོ་དང༌། དེ་ནས་བཅོམ་ལྡན། ནས། འདི་ཡིན་ནོ་ཞེས་པས་གསུང་ལ་ཡིད་ཆེས་པའི་རྒྱུ་
དང༌། བམ་པོ་ང་བདུན་པ། དེ་ནས་ཚེ་ལྡན་རབ་འབྱོར། ནས། ཡོངས་སུ་རྫོགས་པར་
འགྱུར་རོ་ཞེས་པས་ཟད་མི་སྐྱེ་ཡེ་ཤེས་གཉིས་ཀྱི་རྣམ་པ་བསྟན་ཏོ། །
གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། གསེར་ཕྲེང་སོགས་ལྟར་ན་རྟགས་
འགོད་པ་དང༌། ཕྱོགས་ཆོས་སྒྲུབ་པ་གཉིས་དང་པོ་ནི། ༼ཅ༽གཉིས་པ་ཕྱོགས་ཆོས་སྒྲུབ་
པ་ལ་གཉིས་ལས་དང་པོ་ལུང་གི་སྒྲུབ་པ་ནི། ༼༡༽ཉོན་མོངས་པ་དང་ཤེས་བྱའི་སྒྲིབ་པའི་
དྲི་མ་སྐྱེས་པ་འདས་པ་དང་ད་ལྟར་བ་དང་མ་སྐྱེས་པ་མ་འོངས་པ་ཉིད་དུ་དངོས་སྨྲ་བས་
བདེན་པར་བརྟགས་པ་རྣམས་ནི་ཆོས་ཅན། ༼༦༽རྟགས་གྲུབ་སྟེ། དབུས་མཐའ་ལས།
ཆོས་ཀྱི་དབྱིངས་ལས་མ་གཏོགས་པར་སྟེ་ངོ་བོ་ཐ་དད་པའི། འདི་ལྟར་ཆོས་ཡོད་མ་
ཡིན་ཏེ། ཞེས་བྱུང་བས་སོ། །༼༣༽དོན་དམ་པར་ཆོས་ཀྱི་དབྱིངས་སྤྲོལ་བྲལ་ཀྱི་ངོ་
བོ་ཉིད་རྣམས་ཡིན། ༼༥༽ ཁྱབ་སྟེ། ནམ་མཁའ་སྐྱེ་འགག་མེད་པ་བཞིན་དུའོ།། ༼༢༽
དོན་དམ་པར་འགག་པ་དང་སྐྱེ་བ་མེད་དེ། ༼༤༽པའི་ཕྱིར། ༼༧༽རམ་ནི་སྒྲུབ་བྱེད་
འོག་མ་འདྲེན་པའོ། །གཉིས་པ་རིགས་པས་སྒྲུབ་པ་ལ། །ཆོས་ཅན་དང་ཆོས་སྔར་ལྟར་
ལ་རྟགས་༼༩༽རྟགས་བདེན་དངོས་མེད་པར་སྒྲུབ་པ་ནི། ཆོས་རྣམས་ཀྱི་ངོ་བོ་ལ་དཔྱད་
ནས་འགོག་པ་གཅིག་དང་དུ་མའི་ངོ་བོ་ཉིད་དང་རྒྱུ་ལ་དཔྱད་པ་རྡོ་རྗེ་གཟེགས་མ་དང་
འབྲས་བུ་ལ་དཔྱད་པ་མཐའ་བཞིའི་སྐྱེ་འགོག་གི་རྟགས་སྟེ་ཚད་མ་ལ་སོགས་པས་རྟེན་འབྲེལ་
གྱི་གཏན་ཚིགས་དང་མི་བཞི་སྐྱེ་འགོག་གིས་གྲུབ་པོ་ཞེས་པའོ། །༼༨༽འཐད་པ་སྟེ་བདེན་
པའི་དངོས་པོ་མེད་པས་སོ། །ཁྱབ་སྟེ། དཔེར་ན་ནམ་མཁའི་པདྨ་དངོས་མེད་ལ་སྐྱེ་
འགག་མེད་པ་བཞིན་དུའོ། །༼ག༽འགག་པ་དང་སྐྱེ་བ་མེད་པར་རྟོགས་པའི་ཕྱིར་ན།
གོ་རིམ་བཞིན་༼ཁ༽ དུ་དྲི་མ་རྣམས་དོན་དམ་པར་༼ང༽ཟད་པ་ཤེས་པ་དང་མི་སྐྱེ་བའི་
ཤེས་པའི་ཡེ་ཤེས་མཐར་ཐུག་ཡིན་པའི་ཕྱིར། ༼ཀ༽།རྟོགས་པའི་ཁྱད་པར་ནི། ཆོས་ཐམས་

འགྲེལ་མཆན་སྐབས་ལྔ་པ། 222 རྩེ་མོའི་སྦྱོར་བ།
ཅད་ཕྱིན་ཅི་མ་ལོག་པར་རྟོགས་པའི་མཚན་ཉིད་ཅན་དང་། ངོ་བོ་ཁྱད་པར་ཆོས་ཀྱི་
སྐུ་ལ་སོགས་པ་སྐུ་གསུམ་ཇི་ལྟ་བ་བཞིན་གྱི་བདག་ཉིད་རྣམ་མཁྱེན་ནི་ཆོས་ཅན། བྱང་
ཆུབ་ཆེན་པོ་ཡིན་པར་བརྗོད་དོའམ་བརྗོད་དེ། ༼ཆ༽མདོ་ནི་བརྒྱད་སྟོང་བར། དེ་ནས་
བཅོམ་ལྡན། ནས། སློབ་པོ་ཞེས་པས་མཐོང་ལམ་ལ་བདེན་སྣང་མེད་པ་དང་། བསླབ་པ་
ཐམས་ཅད། ནས། མཉམ་པ་ཞེས་བྱའོ་ཞེས་པས་བྱང་ཆེན་གྱི་གླེང་བསླང་དང༌། ཀུན་
དགའ་བོ། ནས། མི་ཟད་པའོ་ཞེས་པས་བྱང་ཆེན་བསྟན་པར་བྱས་ནས། རྒྱན་སྣང་དུ་དྲི་
མ་ཟད་དང་སོགས་དྲངས་ནས། དེ་ནས་ཚེ་ལྡན། ནས། ཕྱིན་པའོ་ཞེས་པའི་བར། འགོག་
པ་མེད་པའི་མགོར་དྲངས་ཀྱང་། ཉི་སྣང་སོགས་ལྟར་ན་བྱང་ཆེན་ལ་སྦྱར་རོ། །ཚིག་གསལ་
ལས། རྒྱུ་དང་འབྲས་བུ་དག་དོན་དམ་པར་ཡོད་པར་འཐད་པའི་དངོས་པོ་མེད་དེ། ཚད་
མ་ལ་སོགས་པས་མ་གྲུབ་པའི་ཕྱིར་ཞེས་སྦྱར་ཏེ། སོགས་པ་ཞེས་པས་ནི་ངེས་པའི་དོན་དང་
ལྡན་པའི་ལུང་བསྡུ་བར་བྱའོ། །གཞན་དག་ནི་ཚད་མ་ཞེས་བྱ་བ་ནི་འཐད་པ་སྒྲུབ་པའི་རིགས་
པ་ཡིན་ལ། སོགས་པ་ཞེས་ནི་རིགས་པ་ལྷག་མ་གསུམ་དང་ལུང་བཟུང་ངོ་ཞེས་སྔ་མས་ཚད་
མ་ཚད་མ་དངོས་ལ་བྱས་པ་དང་སོགས་པས་བསྡུ་རྒྱུ་གཉིས་ཀ་གཞུང་དང་མི་མཐུན་ནོ། །ཆོས་
སྐུ་ལ་སོགས་པ་ཞེས་པའི་སོགས་སྒྲ་རྒྱན་སྣང་ལ་མེད་ཅིང་འབུམ་ཕྲག་གསུམ་པས་རྒྱ་དཔེ་
ལ་མེད་པས་མ་དག་སྟེ། སོགས་པས་སྐུ་གཉིས་བསྡུ་ན་ཡེ་ཤེས་སྟོན་པའི་སྐབས་ཡིན་པས་
མ་འབྲེལ་ཟེར་བ། ཉི་ཟེར་དུ་རྒྱུད་བླར་བྱང་ཆེན་གྱི་དབྱེ་བ་སྐུ་གསུམ་བཤད་པས་བཀག་
ཅིང༌། གསེར་ཕྲེང་དུ་འགྲེལ་བཤད་གཉིས་ཀར་སོགས་པ་ཡོད་པས་བཀག་གོ །རྡོ་རྗེ་གཟེགས་
མ་དང་མཐའ་བཞི་སྐྱེ་འགོག་གི་སྦྱོར་བ་སོགས་ཤུགས་ལ་འཕངས་པའི་ཐལ་འགྱུར་ཡང་དག་
མེད་དེ། ཡོད་ན་མཐའ་བཞིའི་སྐྱེ་བ་ཁས་ལེན་པའི་ཕྱི་རྒོལ་ཡང་དག་གི་ཡིན་པ་འཇོག་དགོས་
པས་སོ། །བདག་སྐྱེ་མེད་པ་སྒྲུབ་བྱེད་ཀྱི་སྦྱོར་བ་རྡོ་རྗེ་གཟེགས་མའི་ཕྱོགས་ཆོས་སྒྲུབ་བྱེད་
ཡིན་མིན་སོགས་དཔྱད་བྱ་མང་ངོ་། །

འགྲེལ་མཆན་སྐབས་ལྔ་པ། 223 རྩེ་མོའི་སྦྱོར་བ།
གཉིས་པ་དངོས་པོ་བདེན་པར་ཁས་ལེན་པ་ལ་དེ་མི་འཐད་པ་ལ་གཉིས། རིགས་
པ་དང་འགལ་བ་དང་། ཁས་བླངས་ནང་འགལ་བས་དགག་པའོ། །དང་པོ་ལ་གསུམ་གྱི་
དང་པོ་མཚམས་སྦྱར་བ་ནི། ༼ང༽གང་གི་ཕྱིར་ན་སྔར་དྲི་མ་བདེན་སྟོང་སྒྲུབ་པ་དེ་ལྟ་
ཡིན་པ་དེའི་ཕྱིར།༼ཀ༽དངོས་སྨྲ་བ་གང་དག་དྲི་མ་བདེན་པར་གྲུབ་པའི་དངོས་པོ་སྔར་
ཡོད་འཇིག་པའི་བསམ་པས་ཟད་པ་ལ་ཟད་དོ་སྙམ་པའི་ཤེས་པ་དང་དྲི་མའི་དངོས་པོ་
བདེན་གྲུབ་སླར་མི་སྐྱེ་བའི་བསམ་པས་མི་སྐྱེ་བ་ལ་མི་སྐྱེའོ་སྙམ་པའི་ཤེས་པ་ནི་རིམ་
བཞིན་ཟད་པ་དང་མི་སྐྱེ་བའི་ཤེས་པ་ཡིན་པར་བརྗོད་ཅིང༌། མཐར་ཐུག་གི་བྱང་
ཆུབ་ཀྱང་དེ་ལྟ་བུའི་ཟད་པ་མི་སྐྱེ་བ་ཤེས་པ་ཡིན་པར་བརྗོད་པ་དེ་དག་ལ་ཆོས་ཅན། ༼ག༽
ཟད་པ་དང་མི་སྐྱེ་བ་དོན་དམ་པར་མེད་པ་ཤེས་པ་ཁོ་ནས་བཞག་པས་སོ། །རྟགས་༼ཁ༽
ཤེས་པ་དེ་ལྟ་བུ་བྱང་ཆེན་དུ་རུང་བ་མ་ཡིན་ནོའམ་མ་ཡིན་ཏེ། ༼ཅ༽ཞེས་བར་སྐབས་
ཀྱི་ཚིགས་སུ་བཅད་པས་གསུངས་པ། གསེར་ཕྲེང་རྣམ་བཤད་སོགས་ལས་ཟད་མི་སྐྱེ་
ཡེ་ཤེས་འདི་ལྟར་སྦྱར་ལ། མཛོད་ལས་དེ་འདྲའི་ངེས་པ་འདྲེནཔ་ལ་སྦྱར་བ་ཡིན་ལ། རྟོགས་
སྣང་དུ་རེ་མདའ་བ་ལྟར་རྒྱུ་ཀུན་འབྱུང་བདེན་གྲུབ་སྔར་ཡོད་ཟད་པ་ལ་ཟད་དོ་སྙམ་པ་དང་།
འབྲས་བུ་སྡུག་བདེན་སྔར་མེད་མི་སྐྱེ་བ་ལ་མི་སྐྱེའོ་སྙམ་པ་ལ་བྱས་པ་ཀུན་བཏུས་ལྟར་ཡིན་
ནོ༑ ༑གཉིས་པ་རྩ་བ་ནི། དྲི་མ་སྐྱེས་ཟིན་དང་སྐྱེ་འགྱུརབདེན་པས་སྟོང་བས་དྲི་མ་དེ་བདེན་
པའང་སྤངས་པའི་འགོག་པ་བདེན་པར་མེད་པའི་རང་བཞིན་ཡིན་ལ། དེས་ན་ཐེག་པ་
ཆེན་པོའི་མཐོང་ཞེས་བྱ་བའི་ལམ་གྱིས་ནི་ཆོས་ཅན། མཐོང་སྤང་རྣམ་པར་རྟོག་པའི་
རིགས་བདེན་གྲུབ་སྔར་ཡོད་ཅི་ཞིག་ཟད་ཅིང་བདེན་གྲུབ་སྐྱེ་འཕྲོ་ཆད་པའི་སྐྱེ་མེད་ཀྱི་རྣམ་
པའི་འགོག་བདེན་ཅི་ཞིག་འཐོབ་སྟེ་མི་ཐོབ་པར་ཐལ། དངོས་སྨྲས་ཡུམ་མདོར་མཐོང་
ལམ་གྱིས་རྣམ་རྟོག་བཞི་སྤོང་བར་བསྟན་པ་དང་དྲི་མ་ཟད་སྐྱེ་བདེན་མེད་དུ་བསྟན་པ་འགལ་
བར་བསམས་ནས་ངོ་བོ་ཉིད་མེད་པར་སྨྲ་བ་ལ་མཐོང་ལམ་གྱིས་རྣམ་རྟོག་བཞི་ཟད་པ་དང་

འགྲེལ་མཆན་སྐབས་ལྔ་པ། 224 རྩེ་མོའི་སྦྱོར་བ།
མི་སྐྱེ་བར་བྱས་པ་མེད་དེ། དྲི་མ་ཟད་སྐྱེ་དོན་དམ་པར་འགོག་པ་མེད་པའི་ཕྱིར་ཞེས་དབུ་
མ་བ་ལ་རྩོད་པའི་གཞུང་དུ་བྱས་ཀྱང་ཆོག་པར་གསེར་ཕྲེང་ལས་གསུངས་ལེགས་ལ། སྔ་
མ་ནི་འཕགས་སེང་གཉིས་ཀའི་བཀྲལ་ཚུལ་ཡིན་ནོ། །
གསུམ་པ་འགྲེལ་བ་ནི། ཅེས་བྱ་བ་ཡིན་ཏེ། ༼ཁ༽དྲི་མ་སྐྱེས་ཟིན་པ་དང་མ་
སྐྱེས་པ་སྐྱེ་འགྱུར་དག་གོ་རིམ་བཞིན་དུ་གཉེན་པོས་ཟད་པ་དང་སྐྱེ་བའི་གེགས་བྱེད་པའི་
མཚན་ཉིད་ཀྱི་འགོག་པ་དོན་དམ་པར་གྲུབ་པདང་བྲལ་བའི་དོན་དམ་པར་གྲུབ་པས་སྟོང་
བའི་དེ་བཞིན་ཉིད་ཀྱི་ངོ་བོའི་རང་བཞིན་ཡིན་ན་སྟེ་ཡིན་པའི་ཕྱིར། ༼ཀ༽དངོས་པོའི་
གནས་ལུགས་ལ་ལོག་པར་མངོན་པར་ཞེན་པ་དངོས་སྨྲ་བ་ཁྱེད་ཀྱིས་མཐོང་བའི་ལམ་
བར་ཆད་མེད་ལམ་གྱི་སྟོབས་ཀྱིས་ཆོས་ཅན། ཤེས་སྒྲིབ་རྣམ་པར་རྟོག་པ་ལ་སོགས་
པས་ཉོན་མོངས་པའི་སྒྲིབ་པའི་ངོ་བོ་བདེན་གྲུབ་སྔར་ཡོད་སྐྱེས་པ་ནི་ཅི་ཞིག་ཟད། སྐྱེ་
འཕྲོ་ཆད་པའི་མི་སྐྱེ་བའི་ཆོས་ཅན་དུ་མ་བྱས་པའི་སྤངས་པའམ་རྣམ་གྲོལ་ལམ་མ་སྐྱེས་
པ་ནི་ཅི་ཞིག་སྐྱེས་ཏེ། དེ་འདྲའི་ཟད་ཐོབ་མི་འཐད་པར་ཐལ། ༼ག༽དྲི་མ་ཟད་སྐྱེ་དོན་
དམ་པར་གྲུབ་པ་ཅུང་ཟད་ཀྱང་མེད་པ་ཁོ་ན་ཡིན་པས་ན་རྒྱུ་མཚན་དེའི་ཕྱིར་དབུ་མ་བ་
ཁོ་བོ་ཅག་གི་གཞུང་ལུགས་ཁོ་ན་ཁས་བླང་བར་བྱའོ་འམ་བསྟེན་ཅིག་སྙམ་དུ་རྗེ་བཙུན་
གྱི་དགོངས་པ་ཡིན་ནོ། །ཁ་ཅིག་ཕྱོགས་སྔས་འདོད་པའི་ཟད་མི་སྐྱེའི་ཡེ་ཤེས་ཐེག་དམན་
དགྲ་བཅོམ་གྱི་ཡེ་ཤེས་ཡིན་ཟེར་བ་ཐེག་དམན་གྱི་གྲུབ་མཐའ་དང་ཐེག་པའི་ཁྱད་མ་ཤེས་
པས་ཡིན་ལ། ཁ་ཅིག་སྐྱེས་ཟིན་གྱི་གེགས་བྱེད་བརྟགས་འགོག་སྐྱེ་འགྱུར་གྱི་གེགས་བྱེད་
བརྟགས་མིན་ཟེར་བ་འདིར་གཉིས་ཀ་བརྟགས་འགོག་ལ་བྱས་པས་མི་འཐད་དོ། །གསེར་
ཕྲེང་དུ། ཚིག་གསལ་གྱི་དོན་ནི། དངོས་སྨྲ་བ་ལྟར་གྱི་དྲི་མ་སྐྱེ་ས་མ་སྐྱེ་ལ་གནོད་པའི་འགོག་
པ་དང་བྲལ་ཏེ་རྣམ་རྟོག་སྤང་བ་ནི་དབུ་མ་བའི་ལུགས་ལ་བདེན་སྟོང་རྟོགས་པས་ཡིན་ལ།
ཁྱེད་རྣམ་རྟོག་དང་མ་བྲལ་བ་བདེན་སྟོང་རྟོགས་པའི་ལྟ་བ་མེད་ཅིང་མཐོང་ལམ་ཀུན་རྫོབ་

འགྲེལ་མཆན་སྐབས་ལྔ་པ། 225 རྩེ་མོའི་སྦྱོར་བ།
རྣམ་ཅན་གྱིས་མཐོང་སྤང་ཅི་ཞིག་ཟད་ཅེས་སྦྱར་ཀྱང་དོན་མིན་ནོ། །གཉིས་པ་ཁས་བླངས་
དང་འགལ་བས་དགག་པ་ལ་གསུམ་གྱི་དང་པོ་མཚམས་སྦྱར་བ་ནི་། དབུ་མ་བ་ལྟར་བདེན་
པས་སྟོང་བ་དེ་ལྟ་མ་ཡིན་ཏེའམ་མ་ཡིན་པར། ཆོས་ཡང་དག་པར་ཡོད་པར་ཁས་ལེན་
ན༈ བུ་ཉ་གཉིས་ཀྱིས་འདི་ཁས་བླངས་བརྗོད་པ་དང་དེ་མན་དེ་དགག་པར་བྱས་སོ། །བདེན་
པར་གྲུབ་ན་གཉེན་པོས་གཞོམ་མི་ནུས་པས་བཅོམ་ལྡན་འདས་ཀྱི་ཉོན་མོངས་པ་དང་ཤེས་
བྱའི་སྒྲིབ་པ་རྣམ་པར་རྟོག་པས་ས་བོན་སྤངས་པའི་ཚུལ་གྱིས་རྣམ་པ་ཐམས་ཅད་དུ་སྤངས་
པ་ཁས་ལེན་པ་ནི་འགལ་བ་ཁས་བླངས་པས་ངོ་མཚར་ཆེ་བའི་གནས་ཡིན་ནོ་ཞེས་བར་
སྐབས་ཀྱི་ཚིགས་སུ་བཅད་པས་གསུངས་པ། གཉིས་པ་རྩ་བ་ནི། དབུ་མ་བ་ལས་གཞན་
དངོས་སྨྲ་རྣམས་ཀྱི་ལུགས་ལ་ཕྱི་ནང་གི་ཆོས་རྣམས་ཀྱང་བདེན་པར་ཡོད་ལ། ༼ཁ༽ཤེས་
བྱ་ལ་ཡང་རྨོངས་པའི་༼ཀ༽《སྟོན་པ་ཡིས། །༼ག༽ སྒྲིབ་པ་ཟད་པར་བརྗོད་པ་གང་ཡིན་
པ་དེ་ལ་བྱམས་པ་ཁོ་བོས་མཚར་དུའམ་བཞད་གད་དུ་བརྩིས་སོ། །
གསུམ་པ་འགྲེལ་བ་ལ་གཉིས། སྙིང་པོའི་དོན་སྒོམ་པའི་རིམ་པ་དང་། རྩ་བའི་
ཚིག་དོན་ཙམ་བཤད་པའོ་། །དང་པོ་ནི། །སྤྱིར་ཐེག་ཆེན་གྱི་ལམ་ལ་མངོན་རྟོགས་ཡིད
ལ་བྱེད་པའི་རིམ་པ་དང་། སྙིང་པོའི་དོན་སྒོམ་པའི་རིམ་པ་གཉིས་ལས་སྔ་མ་སྐབས་བརྒྱད་
པོ་ཐམས་ཅད་ཀྱིས་འཆད་ལ། འདིར་ཕྱི་མ་འཆད་པས་དགོས་པ་དང་སྒོམ་ཚུལ་ནི། བྱང་
སེམས་ཀྱིས་ཉོན་མོངས་མངོན་གྱུར་མགོ་མ་མནན་པར་གཞན་དོན་ལྟ་ཅི་རང་དོན་ཙམ་ཡང་
མི་འགྲུབ་པར་མཐོང་ནས་གང་ཟག་གི་བདག་མེད་རྟགས་ཀྱིས་ངེས་པར་བྱས་ཏེ་གོམས་པས་
གང་ཟག་གི་བདག་འཛིན་མངོན་གྱུར་པ་ཉམས་སྨད་དེ། དེའི་འོག་ཏུ་ཤེས་སྒྲིབ་སྤོང་ཕྱིར་
རྣལ་འབྱོར་གྱིས་ལྷག་མ་ལ་འཇུག་གོ །དེ་ཡང་ཉ་ཊཱི ཀ་ལས། དང་པོ་ཉན་ཐོས་པའི་གཉིས་
པ་རང་རྒྱལ་བའམ་རྣམ་བདེན་པའི་གསུམ་པ་རྣམ་བདེན་བརྫུན་གཉིས་ཀའམ་རྣམ་བརྫུན་
པའི་སྒོམ་ཞེས་བོད་དག་གོ །དེ་རྣམས་དང་ཐད་སོར་ཐད་སོར་རྗེས་སུ་མཐུན་ནོ་ཞེས་དང་།

འགྲེལ་མཆན་སྐབས་ལྔ་པ། 226 རྩེ་མོའི་སྦྱོར་བ།
རིན་ཆེན་བང་མཛོད་དུ་ཡང་གཉིས་པ་རྣམ་བདེན་དང་གསུམ་པ་རྣམ་བརྫུན་པ་ལ་སྦྱར་རོ།།
གཡགས་གཞོན་གཉིས་སོགས་ཀྱིས་དང་པོ་བྱང་སེམས་ཚོགས་ལམ་གཉིས་པ་དྲོད་རྩེ་གསུམ་
པ་བཟོད་མཆོག་བཞི་པ་མཐོང་ལམ་ལ་སྦྱར་བ་མི་འཐད་ཚུལ་རྟོགས་སྣང་ལྟར་རོ། །སྔ་
མ་ཐམས་ཅད་ཀྱི་རྣལ་འབྱོར་ས་བཞིར་བྱས་པ། ལང་གཤེགས་ལས། སེམས་ཙམ་ལ་ནི་
བརྟེན་ནས་སུ། །ཕྱི་རོལ་དོན་ལ་མི་རྟོག་གོ །དེ་བཞིན་ཉིད་ཀྱི་དམིགས་གནས་ནས། །སེམས་
ཙམ་ལས་ནི་བཟླ་བར་བྱ། །སེམས་ཙམ་ལས་ནི་བཟླས་ནས་ནི། །སྣང་བ་མེད་ལས་བཟླ་
བར་བྱ། །སྣང་མང་གནས་པའི་རྣལ་འབྱོར་བ། །དེ་ཡིས་ཐེག་པ་ཆེན་པོ་མཐོང༌། །ཞེས་
པར་བརྟེན་ནས་སེམས་ཙམ་དང་དེ་བཞིན་ཉིད་དང༌། སྣང་མེད་རྣལ་འབྱོར་གྱི་ས་ཞེས་ཕྱི་
མ་གསུམ་དེ་ལྟར་བཤད་ལ། དེའི་རྣལ་འབྱོར་གྱི་ས་བཞི་ནི། །སེམས་ཙམ་པས་གང་ཟག་
གི་བདག་མེད་དང་དོན་སྟོང་དང་སེམས་ཙམ་དང་སྣང་མེད་རྣལ་འབྱོར་གྱི་ས་ཞེས་སྦྱར་ནས་
ཚོགས་ལམ། དྲོད་རྩེ། བཟོད་མཆོག མཐོང་ལམ་བཞིར་སྦྱར་བས་དེར་འཁྲུལ་ལ། སྔ་
མས་གསུམ་པར་འཛིན་པའི་རྣམ་པའི་མཚན་ཉིད་རྣམ་པར་རིག་པ་ཙམ་དེ་ཡང་བསལ་དེ་
ཞེས་རྣམ་བརྫུན་པ་ལྟར་དབང་ཤེས་ཀྱི་སྣང་བ་ཐམས་ཅད་དོན་སྣང་གིས་བསླད་པར་གསུངས་
པས། གཉིས་པས་སེམས་ལ་མངོན་པར་ཞེན་པ་མ་བོར་ཞེས་པའི་རྣམ་བདེན་པ་ལྟར་བཤད་
སྙམ་པ་ཡིན་ལ། སྐབས་འདིར་ལང་གཤེགས་ཀྱི་དེ་གསུམ་དབུ་མའི་ལྟ་བ་ལ་སྦྱར་དགོས་
པར། གསེར་ཕྲེང་ལས། སྔ་མའི་སྐབས་སུ་ལྟ་བས་ཆོས་རྣམས་སེམས་ཙམ་དུ་གཏན་ལ་
དབབ་ཅེས་གསུང་བ་འགྲིག་ཤེས་ཆུང་སྟེ། གཏན་ལ་འབེབས་མཁན་དབུ་མ་བ་ཡིན་པས་
དེས་ལྟ་བས་ཆོས་ཐམས་ཅད་སྤྲོས་བྲལ་དུ་གཏན་ལ་འབེབས་པས་སོ། །ཞེས་གསུངས་པས་
སོ༑ ༑དེ་ཕྱི་དོན་མེད་པར་མི་སྦྱར་ན་སྒོམ་རིམ་དང་པོ་ལས། དེ་ལ་འཕགས་པ་ལང་གཤེགས་
ལས། ཤེས་རབ་སྒོམ་པའི་རིམ་པ་མདོར་བཀའ་སྩལ་ཏེ། སེམས་ཙམ་ལ་ནི་ཞེས་སོགས་
དྲངས་པ་དང་འགལ་བའི་ཕྱིར་ཞེ་ན། མ་ཁྱབ་སྟེ། སེམས་ཙམ་ལ་ནི་ཞེས་པའི་རྐང་པ་

རྩེ་མོའི་སྦྱོར་བ།
227འགྲེལ་མཆན་སྐབས་ལྔ་པ།
དང་པོ་གཉིས་ཀྱིས་སྔོ་སོགས་ཕྱི་དོན་དུ་མེད་པ་དང་སྔོ་སོགས་བདེན་མེད་གཉིས་ཀ་བསྟན
ཏེ༑ རྟོགས་སྣང་ལས། ལྷན་ཅིག་དམིགས་ངེས་ཀྱི་རྟགས་ཀྱིས་སྔོན་པོ་ཕྱི་དོན་དུ་བདེན་
པ་ཁེགས་པ་ན། དེ་ཉིད་རྟགས་སུ་བྱས་ནས་འདི་ལྟར་སྔོན་པོ་བདེན་པར་གྲུབ་ན་རང་སྣང་
ཡུལ་དུ་བྱེད་པའི་ཤེས་པ་ལ་ཇི་ལྟར་སྣང་བ་ལྟར་བདེན་དགོས་ཏེ། གཞན་དུ་ན་རང་སྣང་
ཚུལ་གཞན་དུ་གནས་ནས་རང་སྣང་ཡུལ་བྱེད་པའི་ཤེས་པ་ལ་སྣང་ཚུལ་གཞན་དུ་སྣང་བའི་
ཕྱིར་རྫུན་པ་བསླུ་བའི་ཆོས་ཅན་དུ་སོང་གི་བདེན་པར་གྲུབ་པར་འགལ་ལོ་ཞེས་པ་ལྟར། སྔོ་
སོགས་ཕྱི་དོན་དུ་མེད་ཚུལ་དང་ཕྱི་དོན་དུ་སྣང་བ་ལྟར་མ་གྲུབ་པའི་རྟགས་ཀྱིས་བདེན་མེད་
དུ་རྟོགས་ཚུལ་གཉིས་ཀ་གསུངས་སོ། །གསེར་ཕྲེང་དང་རྟོགས་སྣང་ལས་རྣལ་འབྱོར་གྱི་
ས་བཞི་བྱས་པ་ནི་སྔ་མའི་ཕྱོགས་མཐུན་བྱས་པ་ཡིན་ལ། དེ་ཡང་རྟོགས་སྣང་ལས་གསུམ་
སེམས་བདེན་མེད་དང་བཞི་བ་རང་རིག་བདེན་མེད་རྟོགས་པར་བྱས་ལ། གསེར་ཕྲེང་དུ་
གཉིས་པས་གཟུང་བ་ཆ་མེད་བསགས་པའི་ཕྱི་དོན་གྱིས་སྟོང་བ་དང་། གསུམ་པ་འཛིན་པ་
ཕྱི་དོན་གྱིས་སྟོང་བའམ་འཛིན་པ་ཡུལ་སྣང་ལ་མ་འཁྲུལ་བའི་སྟོང་བར་རྟོགས་པ་ལ་བྱས་
ཏེ༑ གསེར་ཕྲེང་ལས། རྣམ་བཅད་ལ་ཕྱི་རོལ་གྱི་དོན་མེད་དོ་ཞེས་བྱ་བར་ཡིད་ལ་བྱེད་
ཅིང་སྒོམ་པའོ་ཞེས་དང་། གཟུང་འཛིན་གཉིས་ཆར་མེད་དོ་སྙམ་དུ་ངེས་པར་སེམས་པས་
སྒོམ་པའོ་ཞེས་དང་། སུམ་ཅུ་བ་ལས། གཟུང་བ་མེད་པས་དེ་འཛིན་མེད། །ཅེས་པ་ལྟར་
ཞེས་གསུངས་པའི་ཕྱིར། འདིར་རྣལ་འབྱོར་གྱི་ས་བཞིར་བྱས་ཚུལ་ནི་བུ་ཊཱིཀ་ལྟར་ཡིན་ལ།
དོན་རྣམ་བཤད་དང་མི་མཐུན་པ་མིན་ཏེ། དེ་ཉིད་ལས། དེ་ཡང་སློབ་དཔོན་འདིའི་བཞེད་
པས་ཉོན་སྒྲིབ་སྤོང་ཚུལ་བཞི་ཀ་མཚུངས་ལ། ཤེས་སྒྲིབ་སྤོང་ཚུལ་ལ་གཟུང་བ་དང་འཛིན་
པ་དང་གཉིས་མེད་ཀྱི་རང་རིག་རྣམས་ཞེན་པ་གསུམ་ཡོད་པ་ལས། དང་པོ་གཉིས་སྤོང་
ཚུལ་སེམས་ཙམ་པ་དང་ཐུན་མོང་བ་ཡིན་ཞིང་། ཕྱི་མ་སྤོང་ཚུལ་དབུ་མ་བའི་ཐུན་མོང་
མིན་པར་བཞེད་པས་དེ་ལྟར་བཀོད་དོ་ཞེས་ཉོན་སྒྲིབ་གྲུབ་མཐའ་བཞི་ཀས་འདོད་པའི་གང་

འགྲེལ་མཆན་སྐབས་ལྔ་པ། 228 རྩེ་མོའི་སྦྱོར་བ།
ཟག་གི་བདག་མེད་དང་། ཤེས་སྒྲིབ་དང་པོ་གཉིས་སེམས་ཙམ་པ་དང་ཐུན་མོང་བ་ཆོས་
ཀྱི་བདག་མེད་རགས་པ་དང༌། ཕྱི་མ་ཆོས་ཀྱི་བདག་མེད་ཕྲ་མོ་རྟོགས་པའི་ལམ་གྱིས་སྤོང་
ཞེས་སྤོང་ཚུལ་གསུམ་དུ་བྱས་ལ། ལམ་དང་པོ་གསུམ་གྱི་ཚེ་མངོན་ཞེན་ཕྱི་མ་མ་བོར་གསུངས་
པ༑ དེ་ཉིད་ལས། མངོན་ཞེན་སྐྱེ་བ་ཙམ་ལ་གོ་བར་བྱ་སྟེ། ཞེས་ཆ་མེད་བསགས་པའི་
ཕྱི་དོན་མེད་པ་རྟོགས་ཚེ་གཟུང་འཛིན་རྫས་གཞན་དུ་ཞེན་པ་མངོན་གྱུར་མགོ་མ་མནན་པའམ་
འཛིན་པ་རགས་སྣང་གི་ཆ་ལ་མ་འཁྲུལ་བར་འཛིན་པ་དང་འཛིན་སྟངས་འགལ་བའི་བློ་མངོན་
དུ་གྱུར་པ་ལ་བྱས་ནས་དེ་དབུ་མ་བའི་སྒོམ་ཡིན་པར་འགྲེལ་བཤད་གཉིས་དྲངས་ནས་སྤང་
བྱའི་སྒྲིབ་པ་གསུམ་དུ་བྱས་པ་སོགས་རྣམ་བཤད་དང་མཐུན་པའི་ཕྱིར། ས་བཞིར་བྱས་པས་
བར་བའི་མཉམ་རྗེས་སོ་སོར་བྱས་པ་མ་གཏོགས་བསྒོམ་བྱའི་བདག་མེད་འདྲ་བས་རྣལ་འབྱོར་
གྱི་ས་སོ་སོར་བྱས་པ་མི་འཐད་དོ། །
སྙིང་བོའི་དོན་སྒོམ་པའི་རིམ་པ།
དེས་ན་སྙིང་པོའི་དོན་སྒོམ་པའི་རིམ་པ་ལ་གསུམ། གང་ཟག་གི་བདག་མེད་རྟོགས་
པའི་རྣལ་འབྱོར་གྱི་ས་དང་། གཟུང་འཛིན་གཉིས་སྟོང་རྟོགས་པའི་རྣལ་འབྱོར་གྱི་ས་དང་།
ཆོས་ཐམས་ཅད་བདེན་སྟོང་དུ་རྟོགས་པའི་རྣལ་འབྱོར་གྱི་སའོ། །དང་པོ་ལ། བསམ་སམ་བྱུང་
གི་རིགས་པ། སྒོམ་བྱུང་གི་རྣལ་འབྱོར། སྒོམ་པའི་འབྲས་བུའོ། །དང་པོ་ནི། ཞེས་བྱ་བ་
ཡིན་ཏེ། ཕྱི་བའི་མུ་སྟེགས་པ་གྲངས་ཅན་དང་བྱེ་བྲག་པ་རིམ་བཞིན་བདག་ཤེས་པ་དང་
བེམ་པོར་གྱུར་པའི་རྟག་པ་དང༌། ནང་གི་མུ་སྟེགས་པ་གནས་མ་བུས་བརྗོད་མེད་ཀྱི་བདག་
འདོད་པ་དེ་ལ་ཉེར་ལེན་གྱི་ཕུང་བོ་ཆོས་ཅན། རང་རྐྱ་བའི་བདག་གིས་སྟོང་སྟེ། སྐྱེ་བ་
དང་འཇིག་པས་སོ། །ཁྱབ་སྟེ། བདག་ཡིན་ན་སྐྱེ་འཇིག་གིས་སྟོང་དགོས་པའི་ཕྱིར། གཉིས་
པ་ནི། དེ་ལྟར་སྒོམ་བྱུང་གིས་གང་ཟག་གི་བདག་མེད་དོ་སྙམ་དུ་མཉམ་བཞག་ཏུ་བསྒོམས་

འགྲེལ་མཆན་སྐབས་ལྔ་པ། 229 རྩེ་མོའི་སྦྱོར་བ།
པས་སོ། །གསུམ་པ་ནི། དེ་ལྟར་བསྒོམས་པས་གང་ཟག་གི་བདག་ཏུ་མངོན་པར་ཞེན་
པ་ཀུན་བཏགས་མངོན་གྱུར་སྤངས་ཤིང་ལྷན་སྐྱེས་མངོན་གྱུར་ཟིལ་གྱིས་མནན་ཏེ་ཡོངས་
སུ་བོར་ནས་རྗེས་ཐོབ་ཏུ་བདག་དེས་དབེན་པའི་ཕུང་བོ་ལ་སོགས་རྟེན་ཅིང་འབྲེལ་བར་
འབྱུང་བ་སྒྱུ་མ་ལྟ་བུའི་སྐྱེ་བ་དང་འཇིག་པའི་ཆོས་ཅན་ལ་ཡང་དག་པར་དམིགས་ཏེ།
ཚོགས་རྒྱུན་རྫས་ཡོད་དུ་ཞེན་པ་སྤོང་ངོ༌། །གཉིས་པ་ལ་བསམ་བྱུང་གི་རིགས་པ་ལ་བརྟེན
ནས་མཉམ་བཞག་ཏུ་སྒོམ་པའི་རིམ་པ་དང༌། རྗེས་ཐོབ་ཏུ་ཡིད་ལ་བྱ་བའི་རིམ་པའོ། །དང་
པོ་ལ་གསུམ་ལས་དང་པོ་བསམ་བྱུང་གི་རིགས་པ་ནི། སྔོན་པོ་ཆོས་ཅན། ཁྱོད་དང་དེའི་
སྟེ་ཁྱོད་སྣང་བའི་བློ་དག་རྫས་ཐ་དད་མིན་ཏེ། ལྷན་ཅིག་དམིགས་པ་ངེས་པའི་ཕྱིར་ཞེས་
པའི་རྟགས་ལ་བརྟེན་པའི་བློ་ནི་བསམ་བྱུང་ངོ་། །
གཉིས་པ་སྒོམ་བྱུང་གི་རྣལ་འབྱོར་ནི། །སྔོན་པོ་འདི་ནི་སེམས་ཙམ་ཁོ་ནའི་བདག་
ཉིད་ཡིན་གྱི། ཕྱི་རོལ་གྱི་དོན་ནི་མེད་དོ་ཞེས་བྱ་བར་མཉམ་བཞག་ཏུ་ཡིད་ལ་བྱེད་
ཅིང་སྒོམ་པར་བྱེད་དོ། །གསུམ་པ་སྒོམ་པའི་འབྲས་བུ་ནི། འཛིན་པའི་རྣམ་པ་ཅན་གྱི་
སེམས་ལ་བདེན་པར་མངོན་པར་ཞེན་པ་ཀུན་བཏགས་མངོན་གྱུར་ཡོངས་སུ་མ་བོར་བས་
སྟོང་ཉིད་ཕྲ་མོ་ལ་མ་དམིགས་ཀྱང་ཕྱི་རོལ་གྱི་དོན་དུ་མངོན་པར་ཞེན་པ་ཀུན་བཏགས་
མངོན་གྱུར་སྤངས་ཏེ་གཉིས་སྣང་འཁྲུལ་བར་ཁོང་དུ་ཆུད་པར་བྱེད་དོ། །གཉིས་པ་ནི། གཟུང་
བ་རྫས་གཞན་མེད་ན་གཟུང་འཛིན་རྫས་ཐ་དད་དུ་སྣང་བའི་འཛིན་པ་མ་འཁྲུལ་བ་མེད་
དོ་སྙམ་དུ་རྗེས་ཐོབ་ཀྱི་སྐབས་སུ་ངེས་པར་སེམས་པས་འཛིན་པའི་རྣམ་པའི་མཚན་ཉིད་
རྣམ་པར་རིག་པ་མ་འཁྲུལ་བར་འཛིན་པ་ཙམ་དེ་ཡང་མངོན་གྱུར་བ་བསལ་ཏེ། འོན་
ཀྱང་གཟུང་འཛིན་གཉིས་སུ་མེད་པའི་ཡེ་ཤེས་འབའ་ཞིག་འདི་བདེན་པར་ཡང་དག་པར་
ཡོད་པའི་ངོ་བོ་ཡིན་ནོ་སྙམ་དུ་ངེས་པར་བྱས་ནས་མངོན་པར་ཞེན་པ་མངོན་གྱུར་བ་ནི་
ཡོད་དོ། །བུ་ཉ་སོགས་ཀྱིས་འདི་ལ་བསམ་བྱུང་གི་རིགས་པ་གཞན་གསུངས་ཀྱང་རང་ལུགས་

འགྲེལ་མཆན་སྐབས་ལྔ་པ། 230 རྩེ་མོའི་སྦྱོར་བ།
རྣམ་བཤད་ལྟར་རིགས་པ་སྔ་མའི་སྟོབས་ཀྱིས་རྗེས་ཐོབ་ཏུ་གཟུང་འཛིན་རྫས་ཐ་དད་དུ་འཛིན
པ་མ་འཁྲུལ་བར་ཞེན་པ་བསལ་ཆེད་ཡིན་ནོ། །གསུམ་པ་ལ་བསམ་བྱུང་གི་རིག་པ། སྐོམ་
བྱུང་གི་རྣལ་འབྱོར། སྒོམ་པའི་འབྲས་བུའོ། །དང་པོ་ནི། གཉིས་མེད་ཀྱི་ཤེས་པ་དེ་ཡང་
ཆོས་ཅན། ༼ཁ༽རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར། དཔེར་ན། སྒྱུ་མ་
བཞིན་དུའོ། །༼ཀ༽དོན་དམ་པར་ངོ་བོ་ཉིད་མེད་པ་སྟེ། གཉིས་པ་ནི། ཡང་དག་པར་
ན་མཐའ་གཅིག་ཏུ་བདེན་པའི་དངོས་པོ་དང་དངོས་པོ་མེད་པ་དང་གཉིས་ཀ་དང་གཉིས་
མིན་གང་དུ་ཡང་བདེན་པར་གྲུབ་པ་ལ་སོགས་པར་བརྟག་པའི་ངོ་བོ་དང་བྲལ་བ་ཡིན་
ནོ་སྙམ་དུ་བསྒོམས་པས་བདེན་ཞེན་མངོན་གྱུར་བ་སྤོང་ངོ༌། །གསུམ་པ་ནི། ཆོས་ཐམས་
ཅད་བདེན་སྟོང་དུ་སྒོམ་པའི་སྟོབས་གྲུབ་པ་ན། ༼༢༽དེའི་རྒྱུ་མཚན་ནི། དཔེར་ན་མཁས་
པ་ཁ་ཅིག་ལ། ནོར་བུ་ཆུ་ཤེལ་དང་དངུལ་ལ་སོགས་པའི་གཟུགས་ཕན་ཚུན་མ་འདྲེས་
པར་སོ་སོར་ཤེས་པ་བཞིན་དུ་ཕུང་སོགས་བདེན་པར་ཞེན་པའི་འཁྲུལ་བའི་མཚན་མ་ཊཱན་
བཏགས་ཀྱི་ས་བོན་མཐའ་དག་སྤང་པ་བདེན་པར་སྣང་ཡང་བདེན་པས་སྟོང་བ་སྒྱུ་མ་ལྟ་
བུའི་བདག་ཉིད་དུ་སྣང་བ་སྟེ་གྱུར་བའི་བློ་མཐོང་ལམ་སོགས་མཉམ་བཞག་རྣམ་པར་མི་
རྟོག་པ་རྣལ་འབྱོར་བ་སོ་སོ་རང་གིས་བརྗོད་མེད་དུ་རིག་པར་བྱ་བ་ཅི་ཞིག་ལྟར་དེ་འགའ་
ཞིག་རིམ་གྱིས་ཡང་དག་པར་སྐྱེས་ཏེ་མཐར་ཐུག་པར་འགྱུར་བས་ནའོ། །༼༡༽རྣལ་འབྱོར་
བས་ཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་པ་ཡང་དག་པར་སྤོང་ངོ༌། །༼༣༽བོད་
སྔ་མ་ཁ་ཅིག །སྒྱུ་མ་ལྟ་བུའི་བདག་ཉིད་དུ་སྣང་བའི་བློ་ཞེས་སོགས་ཀྱིས་སློབ་དཔོན་སྒྱུ་མ་
རིགས་སྒྲུབ་པར་བཤད་ཀྱང་དོན་མིན་ཚུལ་སྔ་མ་ལྟར་རོ། །གཉིས་པ་རྩ་བའི་ཚིག་དོན་ལ།
སྒྲིབ་པ་དོན་དམ་པར་ཡོད་པ་ལ་གནོད་བྱེད་བསྟན་པ་དང་། དེ་ཁས་ལེན་པ་དང་ཤེས་སྒྲིབ་
ཀྱི་ས་བོན་སྤོང་ནུས་པར་འདོད་པ་ཁས་བླང་འགལ་བའོ། །དང་པོ་ནི། དངོས་པོ་རྣམས་
བདེན་པས་སྟོང་བ་དེ་ལྟ་མ་ཡིན་ཏེ། ༼ཅ༽དཔེར་ན་དུས་ཐམས་ཅད་དུ་ནམ་མཁའ་

འགྲེལ་མཆན་སྐབས་ལྔ་པ། 231 རྩེ་མོའི་སྦྱོར་བ།
ཐོགས་བཅས་ཀྱི་རྫས་མེད་པ་ཙམ་གྱི་ངོ་བོ་འཛིན་པས་གཉེན་པོས་བྱར་མེད་པ་བཞིན་
དུ་ཁྱོད་ཀྱི་གཉེན་པོ་གསར་དུ་བསྐྱེད་དུ་མེད་པ་དང་ཁྱོད་སྤང་དུ་མེད་པའི་རང་གི་ངོ་བོ་
བདེན་པ་འཛིན་པའི་ཕྱིར། ༼ཀ༽》སྐད་ཅིག་མས་ཆོས་ཤེས་པ་ཙམ་གྱི་ངོ་བོ་འཛིན་པ་
དང་། ཤེས་བྱའི་མཚན་ཉིད་གཟུང་བ་རྣམས་གལ་ཏེ་དོན་དམ་པར་ཡོད་པ་ཉིད་དུ་
གྱུར་ན་དེའི་ཚེ་དྲི་མ། ༼ག༽གཉེན་པོ་བསྒོམས་པས་ནམ་མཁའ་བཞིན་དུ་༼ཁ༽དེ་
དག་ལ་ཆོས་ཅན། ༼ང༽གནོད་པ་ཅུང་ཟད་ཀྱང་མི་བྱེད་དོ་སྟེ་མི་བྱེད་པར་འགྱུར་ཏེ།
གཉིས་པ་ཁས་བླང་འགལ་བ་ནི། སྔར་གྱི་རིགས་པ་དེའི་ཕྱིར་དངོས་སྨྲ་བ་གཞན་དག་གིས་
འདོད་པ་ལྟར་ན་དངོས་པོར་མངོན་པར་ཞེན་པའི་ཕྱིན་ཅི་ལོག་ནམ་ཡང་མི་ལྡོག་པས་
བཅོམ་ལྡན་འདས་ཀྱིས་ཤེས་བྱའི་སྒྲིབ་པ་རྣམ་པ་ཐམས་ཅད་དུ་སྤངས་པ་གང་ཡིན་
པ་དང་། ཆོས་རྣམས་ཀྱང་བདེན་པར་ཡོད་པར་ཁས་ལེན་པ་གང་ཡིན་པ་དེ་ནི་ཕན་
ཚུན་འགལ་བའི་དོན་ཁས་ལེན་པས་བྱམས་པ་ཁོ་བོས་ངོ་མཚར་དུ་བརྩིས་སོ་ཞེས་བྱ་
བ་ཡིན་ནོ། །གསུམ་པ་མཐར་ཐུག་གི་བྱང་ཆེན་ཐོབ་པར་འདོད་པས་ཆོས་ཐམས་ཅད་བདེན་
སྟོང་ད་ཁས་ལེན་དགོས་པར་བསྟན་པ་ལ་གསུམ་གྱི་དང་པོ་མཚམས་སྦྱར་བ་ནི། དེ་ལྟར་
ཆོས་རྣམས་དོན་དམ་པར་ཡོད་པའི་ཕྱོགས་བསལ་ནས་དོན་དམ་པར་ངོ་བོ་ཉིད་མེད་པའི་
ཕྱོགས་བརྟན་པོར་མཛད་པས་ཐར་བ་འདོད་པ་རྣམས་ཀྱིས་ཆོས་ཐམས་ཅད་བདེན་པར་
མེད་པ་འདི་ཁོ་ན་ཁས་བླང་བར་བྱའོ་ཞེས་བར་སྐབས་ཀྱི་ཚིགས་སུ་བཅད་པས་ལུང་
རིགས་ཀྱིས་གནས་པའི་ཕྱོགས་དེ་གྲུབ་མཐའ་གསུངས་ཏེ། གཉིས་པ་རྩ་བ་ལ་གསུམ། གཞི་
དངོས་པོའི་གནས་ལུགས། དེ་རྟོགས་པའི་ལྟ་བ། ལྟ་བ་གོམས་པའི་འབྲས་བུའོ། །དང་པོ་
ནི་རྣམ་བཤད་ལྟར་ན་དངོས་བསྟན་ཁམས་རང་བཞིན་རྣམ་དག་ལ་དོན་དམ་པར་དྲི་མ་སྔར་
ཡོད་བསལ་བ་དང་བདག་མེད་གཉིས་སྔར་མེད་བཞག་པར་བྱ་བ་མེད་པ་ལ་སྦྱར་བ་རྒྱུད་བླ་
ལྟར་ལ། སྤྱིའི་དབང་དུ་བྱས་ན་རྟེན་འབྲེལ་འདི་ལ་དགག་བྱ་བདེན་གྲུབ་སྔར་ཡོད་གསར་

འགྲེལ་མཆན་སྐབས་ལྔ་པ། 232 རྩེ་མོའི་སྦྱོར་བ།
དུ་བསལ་བྱ་ཅི་ཡང་མེད་པས། བདེན་སྟོང་སྒྱུ་མ་ལྟ་བུ་སྔར་མེད་གསར་དུ་བཞག་པར་
བྱ་བ་ཅུང་ཟད་ཀྱང་མེད་པས་བདེན་པར་མེད་པ་སྒྱུ་མ་ལྟ་བུར་གནས་པ་ཡིན་ནོ། །གཉིས་
པ་ནི། ཡང་དག་པ་བཞག་བསལ་དང་བྲལ་བའི་སྟོང་ཉིད་ལ་དེ་ལྟར་དུ་ཡང་དག་པར་་ྟ་
བའོ། །གསུམ་པ་ནི། སྤྱོད་པ་ཐབས་ཁྱད་པར་ཅན་གྱིས་ཟིན་པར་བྱས་ཏེ་ཡང་དག་པའི་
དོན་མངོན་སུམ་དུ་མཐོང་ནས་ཡང་ཡང་གོམས་པས་རྣམ་པར་གྲོལ་བ་སངས་རྒྱས་ཀྱི་གོ་
འཕང་ཐོབ་པར་འགྱུར་རོ། །གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། ༼༢༽རྒྱུ་
མཚན་གང་གི་ཕྱིར་ན་དོན་དམ་པའི་དངོས་པོར་མངོན་པར་ཞེན་པ་མ་སྤངས་པ་ལས་
གྲོལ་བར་མི་འཐད་པ་དེའི་ཕྱིར་དེས་ན་ཆོས་གང་ལ་ཡང་ཐ་སྙད་དུ་མེད་དོ་ཞེས་སྐུར་
བ་འདེབས་པ་དང་སྟེ་དེའི་ངོ་བོས་༼༤༽དོནདམ་པར་ཡོད་དོ་ཞེས་སྒྲོ་འདོགས་པའི་ངོ་བོས་
༼༣༽བསལ་བ་དང༌། ༼༥༽བཞག་པ་མ་བྱས་པར་དོན་དམ་པར་མེད་ཅིང་ཐ་སྙད་དུ་
ཡོད་པ་བསྒོམ་པར་བྱ་ཞིང་༼༡༽གཟུགས་ལ་སོགས་པ་རྟེན་ཅིང་འབྲེལ་བར་འབྱུང་བ་
ཀུན་རྫོབ་ཏུ་ཡང་དག་པར་ཏེ་རང་མཚན་གྱིས་ཡོད་པའི་ངོ་བོ་འདི་ཉིད་ལ་ཆོས་ཅན། རྣམ་
མཁྱེན་ཐོབ་པར་འདོད་པ་རྣམས་ཀྱིས་དོན་དམ་པར་རང་བཞིན་མེད་པ་ལ་སོགས་པའི་
ངོ་བོར་བརྟག་ཅིང་བསྒོམ་པར་བྱ་སྟེ། ༼༦༽དེ་ལྟར་བསྒོམ་ན་སྒྱུ་མའི་གླང་བོས་རྒྱུ་
མའི་གླང་བོ་གཞན་ཞིག་ཕམ་པར་བྱས་པ་བཞིན་དུ་གཉེན་པོ་རྫུན་པས་སྤང་བྱ་རྫུན་པ་
ཕྱིན་ཅི་ལོག་རིམ་གྱིས་ལྡོག་པས་ཡུལ་དེ་ཁོ་ན་ཉིད་མངོན་སུམ་གྱིས་མཐོང་ནས་གོམས་
ན་རྣམ་པར་གྲོལ་བར་འགྱུར་རོ། །
མཐོང་ལམ་རྩེ་སྦྱོར་གྱི་ངོ་བོ།
གསུམ་པ་མཐོང་ལམ་རྩེ་སྦྱོར་གྱི་ངོ་བོ་ལ་གཉིས། དངོས་དང༌། སྤངས་པ་ལ་དབང་
བྱེད་པའོ། །དང་པོ་ལ་གསུམ་གྱི་དང་པོ་མཚམས་སྦྱར་བ་ནི། དེ་ལྟར་མདོ་ཚིག་གིས་མ་

འགྲེལ་མཆན་སྐབས་ལྔ་པ། 233 རྩེ་མོའི་སྦྱོར་བ།
ཟིན་པའི་ཚིག་གསུམ་བྱང་ཆུབ་ཆེན་པོའི་ཞར་ལ་འོངས་པ་བརྗོད་ནས་རྣལ་མ་སྟེ་དཀྱུས་
མ་མཐོང་བའི་ལམ་ཉིད་དོ། །གསེར་ཕྲེང་དུ་ལུས་རྣམ་བཞག་གི་སྡོམ་གྱིས་མ་བསྡུས་པས་
ཞར་ལ་འོངས་པའི་ཚིགས་བཅད་དྲངས་ནས་བཤད་མ་ཐག་པའི་བར་ཞེས་ཚིགས་བཅད་ལྔ་
ཞར་བྱུང་བྱས་པས་མི་འགལ་ལོ། །གཉིས་པ་རྩ་བ་ནི། སྦྱིན་པ་ལ་སོགས་པ་ཕྱིན་དྲུག་
རེ་རེར་ནི། །དྲུག་པོ་དེ་དག་ཕན་ཚུན་བསྡུས་པ་གང་ཡིན་པ། །》སྐད་ཅིག་གཅིག་པའི་
སྡུག་བསྔལ་ཆོས་ཤེས་པའི་བཟོད་པ་ཡིས། །བསྡུས་པ་བར་ཆད་མེད་ལམ་དེ་ཆོས་ཅན།
སྐབས་འདིར་མཐོང་བའི་ལམ་རྩེ་སྦྱོར་ཡིན་ཏེ། མཐོང་སྤང་རྟོག་པའི་དངོས་གཉེན་བདེན་
པ་མངོན་རྟོགས་ཡིན་པའི་ཕྱིར། མདོ་ནི། དེ་ནས་ཚེ་ལྡན་རབ་འབྱོར། ནས། བསམ་
གཏན་གྱི་ཕར་ཕྱིན་ཡོངས་སུ་འཛིན་པ་ཡིན་ནོ་ཞེས་པ་ལེ་བརྒྱད་མར་ཡོད་ཀྱང་ལེ་མང་དུ་
རྟེན་འབྲེལ་ལུགས་ལྡོག་གི་མདོ་ཆད་དོ། །སྐབས་གཞན་རྣམས་སུ་མཐོང་ལམ་སྐད་ཅིག་
བཅུ་དྲུག་ཏུ་བཤད་པ་རྗེས་ཐོབ་ཏུ་ངེས་པ་འདྲེན་ཚུལ་དང་། འདིར་གཅིག་ཏུ་བཤད་པ་མཉམ་
བཞག་ན་བདེན་བཞིའི་ཆོས་ཉིད་མཐོང་བར་ཁྱད་པར་མེད་པས་ཡིན་ལ་བཟོད་པ་ཞེས་པ་སྤོང་
གཉེན་སྟོན་པའི་སྐབས་ཡིན་པས་སོ། །གསུམ་པ་འགྲེལ་བ་ནི། ཞེས་བྱ་བ་གསུངས་ཏེ།
བསྡུ་བྱ་སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་དྲུག་པོ་དག་སོ་སོར་བསྡུ་བྱེད་སྦྱིན་པ་
ལ་སོགས་པའི་ཕྱིན་དྲུག་གི་ངོ་བོ་རེ་རེར་ལྔ་མ་གོ་སྒྲུབ་ཏུ་བསྟན་པ་བཞིན་དུ་ཕན་ཚུན་
དྲུག་དྲུག་བསྡུས་པ་གང་ཡིན་པ་མཐོང་ལམ་གྱི་》སྐད་ཅིག་མ་གཅིགཔ་སྡུག་བསྔལ་ཆོས་
ཤེས་པའི་བཟོད་པས་བསྡུས་པ་ཕར་ཕྱིན་དྲུག་ག་ལ་སྦྱིན་བྱ་སྦྱིན་བྱེད་སོགས་མི་དམིགས་
པའི་འཁོར་གསུམ་རྣམ་པར་དག་པས་རབ་ཏུ་ཕྱེ་བ་ལྡོག་པས་དབྱེ་བ་རྣམ་པ་སུམ་ཅུ་
རྩ་དྲུག་ཅན་སྐྱེས་པ་བར་ཆད་མེད་པའི་ལམ་གང་ཡིན་པ་དེ་ནི། རྩེ་མོའི་མངོན་པར་
རྟོགས་པའི་སྐབས་འདིར་མཐོང་བའི་ལམ་ཡིན་ནོ། །གསེར་ཕྲེང་ལས་འདི་རྗེས་ཐོབ་
ཡིན་པས་ཞེས་སོགས་ནི། ཁ་ཅིག་གིས་ཕྱིན་དྲུག་རེ་རེར་དྲུག་དྲུག་ཚང་བར་བྱེད་པ་རྗེས་

འགྲེལ་མཆན་སྐབས་ལྔ་པ། 234 རྩེ་མོའིསྦྱོར་བ།
ཐོབ་ཡིན་པས་དེས་མཚོན་ནས་བར་ཆད་མེད་ལམ་བསྟན་པར་བཞེད་ཀྱང་རང་ལུགས་ལ་
ཕྱིར་དྲུག་གི་འཁོར་གསུམ་མི་དམིགས་པར་རྟོགས་པས་གོ་སྒྲུབ་སོ་དྲུག་གི་ངོ་བོར་བྱས་ཆོག་
ཅེས་པའོ། །ཚིག་གསལ་དུ་འགྲེལ་བར་རྩེ་མོའི་མངོན་རྟོགས་འདིར་ཞེས་པ་སྐབས་དང་པོ་
གསུམ་གྱི་མཐོང་ལམ་གྱིས་རྣམ་རྟོག་དེ་རྣམས་སྤོང་མི་ནུས་ལ་སྐབས་འོག་མ་རྣམས་ཀྱི་དེས་
སྤོང་ནུས་པ་ཤེས་ཆེད་ཡིན་ཟེར་བ་ཕྱི་མ་རྣམས་ཀྱི་མཐོང་ལམ་བཏགས་པ་བར་འདོད་པའི་
ལུགས་ཡིན་ནོ། །རྩ་བའི་བཟོད་པ་ཞེས་པ་ཉི་སྣང་དུ་གསལ་ཁ་མེད་པས་ཤེར་སྒྲོན་དུ་བཟོད་
པ་བཞི་ཀར་བྱས་ཀྱང་ཨ་བྷྱས་ཕྱིན་དྲུག་ལམ་བདེན་ཡིན་གྱི་སྡུག་བདེན་མིན་པས་ལམ་རྗེས་
བཟོད་ཡིན་གྱི་ཆོས་བཟོད་མིན་ཏེ། དེ་འདོད་ཉོན་སྤོང་བྱེད་ཡིན་ལ་དེ་སྔར་སྤང་ཟིན་པའི་
ཕྱིར། སེང་བཟང་གིས་སྡུག་བསྔལ་ཆོས་བཟོད་ལ་བྱས་པ་འཁྲུལ་ཞེས་རྩེ་མོའི་སྐབས་ཀྱི་
ལམ་རྣམས་ཁམས་གོང་གི་གཉེན་པོར་འཆད་པའི་མི་རིགས་ཚུལ་ཕྱིན་དྲུག་མཐོང་རྩེ་འི་ངོ་
བོར་བཤད་ལ་སྡུག་བསྔལ་ཆོས་བཟོད་ཀྱང་དེ་ཡིན་ལ། གཞན་རྣམས་སྐབས་བཞི་བར་བཀག་
ཟིན་ཏོ། །གཉིས་པ་དེའི་བྱེད་པ་ནི། མཐོང་རྩེ་དེ་སྐྱེས་པ་ན་༼༢༽བརྒྱ་རྩ་བརྒྱད་དབྱེ་ཚུལ་
ནི༑ འདོད་པ་དང་གཟུགས་དང་གཟུགས་མེད་པའི་ཁམས་ཀྱི་སས་བསྡུས་པའི་དབྱེ་
བས་རྣམ་པར་རྟོག་པ་བཞི་པོ་སོ་སོར་རྣམ་པ་དགུ་དགུ་ཡོད་པ་ཉིད་ཀྱིས་སོ། །༼༡༽
དེས་མཐོང་སྤང་གཟུང་བ་དང་འཛིན་པའི་རྣམ་པར་རྟོག་པ་བརྒྱ་རྩ་བརྒྱད་སྤངས་པས་
ན༑ མཐོང་སྤངདེ་དག་གིསབསྡུས་པའི་རྣམ་པར་རྟོགཔ་སྐྱེད་པར་བྱེད་པའི་བག་ཆགས་
འཇོག་ནུས་ཀྱི་མཐོང་སྤང་ཉོན་མོངས་པ་བརྒྱ་རྩ་བརྒྱད་སྤངས་པ། གཉེན་པོ་སྐྱེས་ན་
སྤང་བྱ་འགག་པའི་རྟེན་ཅིང་འབྲེལ་བར་འབྱུང་བའི་ཆོས་ཉིད་ཀྱིས་འཐོབ་བོ།།༼༣༽
མདོ་ནི་བརྒྱད་སྟོང་བར། རབ་འབྱོར། ནས། མི་འགྱུར་རོ་ཞེས་པས་མཐོང་སྤང་སྤངས་
པས་བདུད་ཕམ་པ་དང་། རབ་འབྱོར་ནས། རྫོགས་པར་འགྱུར་རོ་ཞེས་པ་མཐོང་རྩེའི་མདོ་
དངོས་སོ། །ཉི་སྣང་དང་ལེ་བརྒྱད་མ་དང་བསྟུན་ན་འདི་དག་བྱང་ཆེན་ལ་སྦྱར་རོ། །གཉིས་

འགྲེལ་མཆན་སྐབས་ལྔ་པ། 235 རྩེ་མོའི་སྦྱོར་བ།
པ་སྤངས་པ་ལ་དབང་བྱེད་པ་ལ་གསུམ་གྱི་དང་པོ་མཚམས་སྦྱར་བ་ནི། མཐོང་རྩེ་དེ་ལ་
དབང་དུ་བྱ་བའི་ཕྱིར་དུ་མཐོང་རྩེདེ་ཉིད་ཡང་དང་ཡང་དུ་སྒོམ་པར་བྱེད་དོ་ཞེས་བར་
སྐབས་ཀྱི་ཚིགས་སུ་བཅད་པས་གསུངས་པ། རྒྱན་སྣང་དུ། དེ་སྐྱེས་ན་ཞེས་པ་མན་
འདིའི་མཚམས་སྦྱར་དུ་བྱས་པ་ལྟར། གསེར་གླིང་བ་དང་ཤེར་འབྱུང་གིས་སྦྱར་ཀྱང་གཞུང་
འདིར་མི་འགྲིགས་གསུངས་སོ། །གཉིས་པ་རྩ་བ་ནི། མཐོང་རྩེ་བར་ཆད་མེད་ལམ་དེ་ནས་
མཐོང་སྤང་གིས་འཇིགས་པ་མེད་པའི་སེངྒེ་རྣམ་པར་བསྒྱིངས་པའི། ཏིང་ངེ་འཛིན་རྣམ་
གྲོལ་ལམ་ལ་སྙོམས་པར་ཞུགས་ནས། རྗེས་ཐོབ་ཏུ་རྟེན་ཅིང་འབྲེལ་བར་འབྱུང་བ་ལུགས་
མཐུན་དང༌། ལུགས་མི་མཐུན་ལ་རྟོག་པར་བྱེད་དོ། །འདི་ལ་ཉི་སྣང་རྣམ་འགྲེལ་
ལེ་བརྒྱད་མ་རྣམས་སུ་མདོ་ཟུར་བ་མ་སྦྱར་བ་ནི། སྔ་མ་དྲུག་ཚན་དྲུག་གི་མཐོང་རྩེ་དེ་ཡང་
འདིའི་སེངྒེ་རྣམ་བསྒྱིངས་ཡིན་པར་བསྟན་པའི་ཆེད་ཡིན་གྱི། རྣམ་བཤད་ལྟར་རྣམ་པར་
ཐར་བ་བརྒྱད་པོ། ནས། སོ་སོར་རྟོག་གོ་ཞེས་པ་སྦྱར་དགོས་པ་གསེར་ཕྲེང་གི་དགོངས་
པའང་ཡིན་ཏེ། དེ་ཉིད་ལས་སྔར་དྲངས་པ་དེ་ཉིད་ཚིགས་བཅད་འདི་དང་ཚིགས་བཅད་དང་
ལྷུག་པའི་ཁྱད་པར་ཙམ་མ་གཏོགས་ཇི་ལྟ་བ་བཞིན་འབྱུང་ཞིང་ཞེས་གསུངས་པས་སོ། །ཤནྟི་
པས་མདོ་དེ་ལྟར་བྱས་ནས་འདིས་སེངྒེ་རྣམ་བསྒྱིངས་འོག་གི་ཐོད་རྒལ་སྦྱོར་བར་བྱས་ནས་
ཐོད་རྒལ་སྦྱོར་བ་མཐོང་ལམ་དང་དངོས་གཞི་སྒོམ་ལམ་ལ་བྱས་པ། ཐོད་རྒལ་སྦྱོར་བའི་
སྐབས་སུ་རྟེན་འབྲེལ་ལ་རྟོག་ཚུལ་མདོ་ལ་མེད་པས་བཀག་གོ །
ཡན་ལག་བཅུ་གཉིས་ལུགས་འབྱུང་བཟློག་ཏུ་སྒོམ་ཚུལ་སོགས།
གསུམ་པ་འགྲེལ་བ་ལ་མཉམ་གཞག་གི་མཐོང་རྩེ་དང༌། རྗེས་ཐོབ་ཏུ་འདའ་བྱའི་
མཐོང་རྩེ་སྒོམ་ཚུལ་ལོ། །དང་པོ་ནི། ཅེས་བྱ་བ་ཡིན་ཏེ། མཐོང་བའི་ལམ་རྩེ་སྦྱོར་
ཐོབ་པའི་རྣལ་འབྱོར་བ་དེ་ཆོས་ཅན། ༼ཁ༽ཤེས་སྒྲིབ་ཀུན་བཏགས་སྤངས་བས་མཐོང་

འགྲེལ་མཆན་སྐབས་ལྔ་པ། 236 རྩེ་མོའི་སྦྱོར་བ།
སྤང་ཉོན་མོངས་པ་དང་ཤེས་བྱའི་སྒྲིབ་པའི་འཇིགས་པ་མེད་པའི་བདེན་པ་མངོན་རྟོགས་
ལ་གནས་པའི་གང་ཟག་ཡིན་པའི་ཕྱིར། དཔེར་ན་སེངྒེ་རི་དྭགས་རྣམས་ལ་མི་འཇིགས་པ་
བཞིན་ནོ། །༼ཀ༽ཏིང་ངེ་འཛིན་སེངྒེ་རྣམ་པར་བསྒྱིངས་པ་ལ་སྙོམས་པར་ཞུགས་པ་
ཡིན་ཏེ། ༼ག༽ནས་ཞེས་པ་ཕྱི་མ་འདྲེན་པའོ། །
གཉིས་པ་ནི། མཉམ་བཞག་དེ་ལས་དུས་ཕྱིས་རྟེན་ཅིང་འབྲེལ་བར་འབྱུང་བ་
ལ་མ་རིག་པའི་རྐྱེན་གྱིས་འདུ་བྱེད་རྣམས་སོ། །ཞེས་བྱ་བ་ལ་སོགས་པས་སྐྱེ་བའི་
རྐྱེན་གྱིས་རྒ་ཤི་ཞེས་པའི་བར་ཀུན་ཉོན་ལུགས་མཐུན་དང༌། གཉེན་པོ་འཕགས་ལམ་སྐྱེས་
པ་ན་ཐོག་མའི་མ་རིག་པ་མི་འབྱུང་བས་དེས་སྐྱེད་པའི་ལས་གསར་བསགས་མི་འབྱུང་ཞིང་
དེ་ལ་བརྟེན་པའི་ཡན་ལག་ལྷག་མ་རྣམས་མི་འབྱུང་བ་རྣམ་བྱང་ལུགས་དང་མཐུན་པ་དང་།
དེ་གཉིས་ཀྱིས་རིམ་བཞིན་ཀུན་འབྱུང་སྤང་བྱ་དང༌། ལམ་བདེན་བརྟེན་བྱར་ཤེས་ལ། རྒ་
ཤི་མི་འབྱུང་བ་གང་ལ་བརྟེན་ན་སྐྱེ་བ་འགགས་པས་རྒ་ཤི་འགག་གོ་ཞེས་བྱ་བ་ལ་སོགས་
པ་རྣམ་བྱང་གི་རྟེན་འབྲེལ་དེ་དག་ཕྱི་མ་ཕྱི་མ་སྔ་མ་ལ་རག་ལས་པ་རྣམ་བྱངལུགས་མི་མཐུན་
དང་། རྒ་ཤི་སྐྱེ་བ་ལས་བྱུང་བ་སོགས་ཕྱི་མ་ཕྱི་མ་སྔ་མ་ལས་བྱུང་བ་ཀུན་ཉོན་ལུགས་དང་
མི་མཐུན་པར་ཡང་དག་པར་རྟོག་པས། རིམ་བཞིན་འགོག་བདེན་ཐོབ་ནུས་དང༌། སྡུག་
བདེན་སྤང་ནུས་སུ་ཤེས་ནས་བདེན་བཞིའི་བླང་དོར་ལ་འཇུག་གོ །མདོ་ནི་བརྒྱད་སྟོང་བ།
ཐབས་མཁས་པ། ནས། སྤོང་བར་འགྱུར་རོ་ཞེས་པའོ། །དཔལ་ལྡན་པ་སོགས་གསེར་
ཕྲེང་ལས། དེ་ནས་ཏེ་དེའི་འོག་ཏུ་ཞེས་པར་བརྟེན་ནས། རྩ་བར། དེ་ནས་སེངྒེ་རྣམ་བསྒྱིངས་
པའི་ཞེས་པ་འགྱུར་མ་དག་ཟེར་བ་མི་འཐད་དེ། དེ་ལྟར་བུ་ཉ་གཡགས་གཞོན་སོགས་དང་
རྣམ་བཤད་རྟོག་སྣང་ཐམས་ཅད་ཀྱིས་མ་དག་པ་འགྲེལ་བར་ཐལ་ལོ། །གསེར་ཕྲེང་གིས་
དེ་ནས་འོག་ཏུ་བླངས་པ་མིན་ཏེ། དེ་ནས་ཞེས་པའི་འགྲེལ་ཡིན་པའི་ཕྱིར་ཏེ། སྙོམས་པར་
ཞུགས་ནས་ཅི་བྱ་ཞེ་ན། དེ་ནས་ཏེ་དེའི་འོག་ཏུ་ཟེར་དགོས་པའི་ཕྱིར། འོ་ན་རྩ་བའི་དེ་ནས་

འགྲེལ་མཆན་སྐབས་ལྔ་པ། 237 རྩེ་མོའི་སྦྱོར་བ།
ཀྱི་འགྲེལ་མེད་པར་ཐལ་ཞེ་ན། གོང་དུ་འགྲེལ་བར། དེ་སྐྱེས་ན། ནས། ཆོས་ཉིད་ཀྱིས་
འཐོབ་པོ་ཞེས་མཐོང་རྩེ་བཟོད་པ་སྐྱེས་ན་དེ་ནས་མཐོང་སྤང་སྤངས་པའི་སེངྒེ་རྣམ་བསྒྱིངས་
འཐོབ་པར་གསུངས་པའི་ཕྱིར། རྒྱན་སྣང་དུ། དེ་མཚམས་སྦྱར་བྱས་པ་ཡང་དེའོ། །གསེར་
ཕྲེང་ལས། དྲུག་ཚན་དྲུག་གི་མཐོང་རྩེ་ཉིད་འདིའི་སེངྒེ་རྣམ་བསྒྱིངས་ཡིན་གསུངས་པ་ཡང་
མཐོང་ལམ་སེངྒེ་རྣམ་བསྒྱིངས་ཡིན་གསུངས་ཀྱི། རྩ་བའི་དངོས་བསྟན་གྱི་དེ་ལ་རྣམ་གྲོལ་
ལམ་དགོས་པར། གསེར་ཕྲེང་ལས། དེའི་ངེས་ཚིག་ནི་མཐོང་སྤང་གི་ཉོན་མོངས་པ་དང་
ཤེས་བྱའི་སྒྲིབ་པའི་འཇིགས་པ་དང་བག་ཚ་བ་མེད་པའི་ཕྱིར། ཞེས་གསུངས་པའི་ཕྱིར། ཕྱིས་
སྐྱེས་པ་འབྲས་བུ་སྔོན་དང་རྒྱུ་ཕྱིས་བསྒོམ་པ་ལུགས་བཟློག་དང་དེ་ལས་བཟློག་པ་ལུགས་མཐུན་
ཡིན་པས། ཨ་བྷྱས་མ་རིགཔ་འགག་པས་འདུ་བྱེད་འགག་པ་ལུགས་བཟློག་ཏུ་བྱས་པ་མི་འཐད་
ལ༑ སའི་དངོས་གཞིར་ཅིའི་ཕྱིར་རྟེན་ཅིང་འབྲེལ་བར་འབྱུང་བ་རྒ་ཤི་ནས་བཟུང་སྟེ་ཞེས་
སོགས་ཀྱི་དོན་སྐྱེ་རྒ་གཉིས་སྡུག་བདེན་གྱི་གཙོ་བོ་ཡིན་པས་རྒ་ཤི་ནས་འབྱུང་བ་དང་འགག་
པར་དཔྱོད་པ་སྡུག་བདེན་དང་འགོག་བདེན་ལ་མཁས་ཆེད་དང་། མ་རིག་པ་ཀུན་འབྱུང་
གི་གཙོ་བོ་ཡིན་པས་དེ་ནས་འབྱུང་བ་དང་དེ་གཉེན་པོས་འགོག་པར་རྟོག་པ་ཀུན་འབྱུང་དང་
ལམ་བདེན་ལ་མཁས་ཆེད་དུ་གསུངས་པ་ལ། མ་རིག་པའི་རྐྱེན་གྱིས་འདུ་བྱེད་འབྱུང་བར་
རྟོགས་པའི་མཐོང་ལམ་ཀུན་ཉོན་ལུགས་འབྱུང་དུ་སྒོམ་པའི་བློ་ཡིན་མིན་དང་དེ་ལ་ཡན་ལག་
བཅུ་གཉིས་སྒོམ་པའི་བློ་དགོས་མི་དགོས་སོགས་དཔྱད། ཀུན་བཏུས་འགྲེལ་བ་རྒྱལ་སྲས་
མར། རྒ་ཤི་རྒ་ཤི་ཀུན་འབྱུང་ཞེས་སོགས་རྒ་ཤི་གཅིག་པུ་བདེན་བཞི་ལ་སྦྱར་བ་སྔ་མའི་
དགོངས་པར་མ་སོང་ངོ་། །རྟེན་འབྲེལ་ཆེན་མོ་ལས། ཐེག་ཆེན་མཐོང་ལམ་རྣམ་གྲོལ་
ལམ་གྱི་གནས་སྐབས་སུ་རྟེན་འབྲེལ་ཡན་ལག་བཅུ་གཉིས་ལུགས་འབྱུང་ལྡོག་ཏུ་བསྒོམ་པར་
ཐལ། ཐེག་ཆེན་རྣམ་གྲོལ་ལམ་པ་བའི་རྒྱུད་ན་དེ་བསྒོམས་པའི་བློ་ཡོད་པའི་ཕྱིར་ན་མ་ཁྱབ་
ཞེས་གསུངས་པས། གང་ཟག་དེས་དེ་བསྒོམ་ན་དེ་བསྒོམ་པའི་བློ་མངོན་གྱུར་བ་ཡོད་དགོས་

འགྲེལ་མཆན་སྐབས་ལྔ་པ། 238 རྩེ་མོའི་སྦྱོར་བ།
པ་འདྲའོ། །སྐྱེས་བུ་ཆུང་ངུས་ལས་འབྲས་ལ་རྨོངས་པའི་མ་རིག་པའི་དབང་གིས་བསོད་ནམས་
མ་ཡིན་པའི་ལས་བསགས་ཚུལ་སོགས་ངན་འགྲོའི་ཡན་ལག་བཅུ་གཉིས་སྒོམ་ཀྱང༌། དེ
དང་བྲལ་བའི་རྣམ་བྱང་གི་རྟེན་འབྲེལ་དང་ཐོག་མའི་མ་རིག་པ་ལས་ངན་འགྲོའི་ལས་གསོག་
ཚུལ་མི་སྒོམ་ལ། དེ་དང་འདྲ་བའི་དགེ་བཅུའི་ལམ་སོགས་བསྒོམ་མོ། །མདོ་ལས་མ་རིག་
པ་འགག་པས་འདུ་བྱེད་འགག་ཅེས་པ་གཉེན་པོ་འཕགས་ལམ་སྐྱེས་ན་ཐོག་མའི་མ་རིག་པ་
མི་འབྱུང་ཞིང༌། དེའི་ཚེ་དེ་མ་སྐྱེས་པས་དེའི་དབང་གིས་ལས་གསར་བསགས་མི་འབྱུང
ལ༑ དེ་མ་སྐྱེས་པས་འཕགས་རྒྱུད་ལ་གསར་དུ་བསགས་པའི་ལས་ཀྱི་དབང་གིས་ཡན་ལག་
ཕྱི་མ་རྣམས་མི་སྐྱེས་པ་ཞེས་པ་། ཀ་ཤིའི་ས་ལུ་ལྗང་བའི་མདོ་འགྲེལ་ལས། སྨན་བཅུད་
ལེན་ཟོས་པ་བཞིན་དུ་ལམ་གོམས་པར་བྱས་པའི་སྟོབས་ཀྱིས་མ་རིག་པ་དང་མི་མཐུན་པའི་
གནས་འབྱུང་བ་གང་ཡིན་པ་སྐྱེ་བ་དེ་ནི་འདིར་མ་རིག་པ་འགག་པ་ཞེས་བྱ་སྟེ་ཞེས་དང་། རྟེན་
འབྲེལ་མདོ་འགྲེལ་ལས། དེ་མ་སྐྱེས་པས་དེ་མི་སྐྱེ་བའམ་མི་འཕེལ་བའམ་ཞེས་པ་ལྟར། རྟེན་
འབྲེལ་ཆེན་མོར། ཐོག་མའི་མ་རིག་པ་ཞིག་ན་ཡན་ལག་གཉིས་པ་འདུ་བྱེད་ཀྱི་ལས་ཞིག་
པ་མིན་ཀྱང༌། ཐོག་མའི་མ་རིག་པ་མ་སྐྱེས་ན་ཡན་ལག་གཉིས་པ་འདུ་བྱེད་ཀྱི་ལས་མི་སྐྱེ་
བ་ཡིན་པའི་ཕྱིར། ཞེས་གསུངས་པ་ལྟར་རོ། །དེ་ལམ་བསྒོམ་པའི་བློ་ཡིན་མིན་སོགས་དཔྱད།
སེམས་ཙམ་པས་འཕགས་པ་དང་འཕགས་ལམ་ཐམས་ཅད་རྣམ་བྱང་གི་ཡན་ལག་
བཅུ་གཉིས་པོ་ཡིན་པར་འདོད་ལ། དབུ་མ་བས་འགོག་བདེན་རྣམས་ཀྱང་དེ་ཡིན་པར་འདོད་
དོ༑ ༑ལུང་རིགས་བང་མཛོད་ལས་ཚོགས་ལམ་རྣམ་བྱང་གི་རྟེན་འབྲེལ་དུ་གསུངས་པ། རྣམ་
བྱང་ཕྱོགས་ཀྱི་རྟེན་འབྲེལ་ཡིན་པའི་དོན་ཡིན་ཏེ། དེ་ཆེན་མོར། རྣམ་བྱང་ཕྱོགས་ཀྱི་རྟེན་
འབྲེལ་ཡིན་ན། རྣམ་བྱང་ཕྱོགས་ཀྱི་རྟེན་འབྲེལ་ཡན་ལག་བཅུ་གཉིས་པོ་གང་རུང་ཡིན་པས་
ཁྱབ་ཟེར་ན་ཞེས་པ་དེ་བསྡུས་པ་ཡིན་པའི་ཕྱིར། དེས་ན་རྣམ་བྱང་གི་རྟེན་འབྲེལ་ལ་རྣམ་
བྱང་གི་རྟེན་འབྲེལ་བཅུ་གཉིས་པོ་ཡིན་དགོས་པ། རྩ་ཤེས་ལས། འཁོར་བའི་རྩ་བའི་འདུ་

འགྲེལ་མཆན་སྐབས་ལྔ་པ། 239 རྩེ་མོའི་སྦྱོར་བ།
བྱེད་དེ། །དེ་ལ་མཁས་རྣམས་འདུ་མི་བྱེད། །ཅེས་སོགས་དང༌། དབྱིག་གཉེན་གྱིས། བདེན་
པ་མཐོང་ལ་འཕེན་པ་མེད་སོགས་ཀྱིས་འགྲུབ་བོ། །ལམ་མ་ཞུགས་ཀྱི་རྣམ་བྱང་ཕྱོགས་ལ་
ཐར་བའི་རྒྱུར་འགྱུར་བ་ཞིག་དགོས་ཏེ། འཁོར་བའི་རྒྱུར་འགྱུར་བ་རྣམས་ཀུན་ཉོན་ཕྱོགས་
ཡིན་པའི་ཕྱིར། འདུས་བྱས་ཐམས་ཅད་སྐྱེ་བའི་རྟེན་འབྲེལ་སོགས་ཡིན་ཀྱང་བཅུ་གཉིས་
ཀྱི་དེ་མིན་པ་སོགས་ཆེན་མོ་ལྟར་རོ། །གསེར་ཕྲེང་ལས། ཀླུ་སྒྲུབ་ཡབ་སྲས་ཀྱི་གཞུང་ལས་
འོངས་པ་ནི་འདིར་མ་བཀོད་དེ་ཞེས་པའི་དབུ་མ་བའི་ལུགས་ཀྱི་རྟེན་འབྲེལ་ནི། རྩ་ཤེས་ལས།
གང་ཕྱིར་རྟེན་འབྱུང་མ་ཡིན་པའི། །ཆོས་འགའ་ཡོད་པ་མ་ཡིན་པ། །ཞེས་སོགས་ལྟར།
ཐལ་འགྱུར་བས་རང་གི་འདོགས་བྱེད་ལ་བརྟེན་ནས་གྲུབ་པ་རྟེན་འབྱུང་གི་མཚན་ཉིད་དུ་བཞག་
སྟེ་ཐམས་ཅད་རང་འདོགས་བྱེད་རྟོག་པས་བཏགས་ཙམ་དུ་འདོད་ལ། རང་རྒྱུད་པས་རངགི་
ཆ་ཤས་ལ་བརྟེན་ནས་གྲུབ་པ་བཞག་ནས་ཆ་ཤས་སམ་གདགས་གཞི་དེའི་ནང་ནས་རྙེད་དགོས་
པར་འདོད་དོ། །དངོས་སྨྲ་བ་ས་སྟོན་པ་མ་གཏོགས་པས་རྒྱུ་རྐྱེན་ལ་བརྟེན་ནས་བྱུང་བ་བཞག་
སྟེ་འདུས་བྱས་ཁོ་ནར་འདོད་ལ། བྱེ་སྨྲས་དེ་ལས་སྐྱེས་པ་མི་ཟེར་རོ། །ས་སྟོན་པས། མདོ་
ལས། དེ་བཞིན་གཤེགས་པ་རྣམས་བྱུང་ཡང་རུང་མ་བྱུང་ཡང་རུང་ཆོས་འདི་ནི་གནས་
པ་ཁོ་ནའོ་ཞེས་པར་བརྟེན་ནས་རྟེན་འབྲེལ་རྟག་པར་འདོད་ཀྱང་། གཞན་རྣམས་ཀྱིས་ཀུན་
ཉོན་ཕྱོགས་ཀྱི་ཡན་ལག་བཅུ་གཉིས་ཀྱི་ལུགས་འབྱུང་ལྡོག་རྟག་ཏུ་གནས་པ་མདོའི་དོན་དུ་
འདོད་དོ། །སྒྲ་དོན་ཡང་སྤྱིར་ཨི་ཏཱི་འགྲོ་བ་དང་པ་ཏ་ཡོད་པ་ལ་འཇུག་ཀྱང་འདིར་ཉེ་བསྒྱུར་
བྲ་ཏི་སྔོན་དང་ལྱབ་བྱིན་ཏེ་མཚམས་སྦྱར་བས་པྲ་ཏཱི་ཏྱ་ཕྲད་པ་དང་ལྟོས་པ་ལ་འཇུག་ཅིང་
སམ་དང་ཨུད་གོང་དུ་བཞག་པས་ས་མུ་ད་པ་ཏ་འབྱུང་བ་སྐྱེ་བ་ཡོད་པའམ་གྲུབ་པ་ལ་འཇུག་
པས། མཛོད་འགྲེལ་སོགས་ལྟར་དངོས་སྨྲས་རྒྱུ་རྐྱེན་དང་ཕྲད་ནས་སྐྱེ་བ་དང་འབྱུང་བ་དང༌།
དབུ་མ་བས་ཚིག་གསལ་སོགས་ལྟར་ཕྲད་ལྟོས་རྟེན་འབྲེལ་གསུམ་རྣམ་གྲངས་ཡིན་ལ། འབྱུང་
བའི་དོན་སྐྱེ་བ་ལ་བྱས་ཏེ་ཕྲད་ནས་སྐྱེ་བ་སོགས་འདུས་བྱས་ལ་སྦྱར་བ་ཐུན་མོང་དང་། འབྱུང་

འགྲེལ་མཆན་སྐབས་ལྔ་པ། 240 རྩེ་མོའི་སྦྱོར་བ།
བའི་དོན་གྲུབ་པ་ལ་བྱས་ན་ཕྲད་ནས་གྲུབ་པ་སོགས་ཆོས་ཐམས་ཅད་ལ་སྦྱར་བ་དབུ་མ་བའི་
ཐུན་མོང་མ་ཡིན་པའོ། །དགོས་པ་སྔ་མ་རྒྱུ་མེད་དང་མི་མཐུན་པའི་རྒྱུ་ལས་བྱུང་བ་དང་
ཕྱི་མ་བདེན་གྲུབ་འགོག་ཆེད་ཡིན་ནོ། །ཆེན་མོར། བུམ་པ་ངེས་པའི་བློས་ལྟོ་ལྡིར་བ་ངེས་
པ་གང་ཞིག་ཅེས་པ་། རྩ་ཤེས་ཊཱི ཀ་ཆེན་ལས། གལ་ཏེ་རང་བཞིན་གྱིས་གྲུབ་པས་སྟོང་
བའི་དོན་རྟེན་འབྱུང་གི་དོན་ཡིན་ནོ་ཞེས་མང་དུ་གསུངས་ན་འདིའི་དོན་གང་ཡིན། ཇི་ལྟར་
ལྟོ་ལྡིར་བ་བུམ་པའི་དོན་དུ་འཇོག་པ་ལྟ་བུའི་དོན་ཡིན་ན་ནི། འབྲས་བུ་རྣམས་རྒྱུ་རྐྱེན་ལ་
བརྟེན་ནས་འབྱུང་བར་ངེས་པའི་བློ་དེ་ཉིད་ཀྱིས་སྟོང་བའི་དོན་ཡང་ངེས་པར་འགྱུར་བས་མི་
རིགས་སོ་ཞེས་པའི་དོན་ཡིན་པས། མཚོན་བྱ་དེ་ངེས་པའི་བློས་མཚན་ཉིད་དེ་ངེས་པར་ཐལ་
བ་འཕངས་སམ་སྙམ་སྟེ། ཆེན་མོར། དེ་དེའི་དོན་དུ་འགྲོ་བ་ནི་ལྟ་བའི་དཔྱད་པ་རྫོགས་
པའི་དབུ་མ་བ་ལ་ཡིན་གྱི། རྟེན་འབྲེལ་ཚད་མས་ངེས་པ་ཐམས་ཅད་ལ་མ་ཡིན་པའི་ཕྱིར་
ཞེས་དང༌། བློ་དེའི་མཐུས་བདེན་སྟོང་ལ་ངེས་པ་ཆེན་པོ་སྐྱེས་པའི་དོན་ཡིན་པའི་ཕྱིར་ཞེས་
པ༑ ཊཱིཀ་ཆེན་ལས། དེ་འདྲ་བའི་དབུ་མ་བ་ལ་ནི་ཕྱི་ནང་གི་དངོས་པོ་རྣམས་རྒྱུ་ལ་རག་
ལས་པའི་རྟེན་འབྱུང་དངོས་སུ་ངེས་པ་ན་བློ་དེ་ཉིད་ཀྱི་མཐུ་ལ་བརྟེན་ནས་རང་བཞིན་གྱིས་
ཡོད་པས་སྟོང་བའི་དོན་དུ་ངེས་པར་འགྱུར་རོ་ཞེས་པའི་དོན་ནོ། །ཆེན་མོར། ཕྲད་ལྟོས་
རྟེན་གསུམ་དང་རྟེན་འབྲེལ་རྣམས་སྒྲ་དོན་གང་ལ་ཡང་ཁྱད་པར་མེད་པས་དོན་ལྡོག་སོ་སོར་
འཇོག་རྒྱུ་མེད་པའི་ཕྱིར་ཞེས་པ། སྒྲ་དོན་འདྲ་བའི་དོན་ལས་མཚན་ཉིད་གཅིག་འཇོག་པ་
དོན་མིན་ཏེ། དེ་དག་རྣམ་གྲངས་ཙམ་ལས་དོན་གཅིག་མིན་པར་གསུངས་པའི་ཕྱིར། རོལ་
མཚོར་རང་གི་ཆ་ཤས་ལ་ལྟོས་ནས་གྲུབ་པ་རྟེན་འབྲེལ་གྱི་མཚན་ཉིད་དུ་བཞག་པ་དགག་ཆེད་
ཡིན་ནོ། །རང་གི་ཆ་ཤས་དང་ཕྲད་པ་དང་ལྟོས་པ་དང་བརྟེན་པ་དང་འབྲེལ་བས་བཞག་
ཀྱང་མཚན་ཉིད་དུ་མི་འགྱུར་ལ་ཕྱི་མ་རྟེན་འབྲེལ་གྱི་མཚན་ཉིད་དུ་བཞག་ན་ཆོག་གམ་དཔྱད།
ས་ལུ་ལྗང་བའི་མདོར་འདུས་བྱས་རྟེན་འབྲེལ་མཚན་ཉིད་ལྔས་བཤད་པ་རྒྱུ་དང་བཅས་པ་

241 རྩེ་མོའི་སྦྱོར་བ།འགྲེལ་མཆན་སྐབས་ལྔ་པ།
ལས་འབྱུང་བའི་མཚན་ཉིད། མི་རྟག་པ་དུ་མའི་རྒྱུ་ལས་འབྱུང་བའི་མཚན་ཉིད། བདག་
མེད་པར་འབྱུང་བའི་མཚན་ཉིད། ནུས་པའི་རྐྱེན་ལས་འབྱུང་བའི་མཚན་ཉིད། བྱ་བ་མེད་
པའི་རྐྱེན་ལས་འབྱུང་བའི་མཚན་ཉིད་ལྔ་གསུངས་པས་རྗེས་འགྲོའི་སྒོ་ནས་རྒྱུ་མེད་དང་རྟག་
པ་གཅིག་པུ་སོགས་མི་མཐུན་པའི་རྒྱུ་དང་བདག་ཏུ་ཞེན་པ་དང་ནུས་མེད་རྟག་པ་དང་དབང་
ཕྱུག་སོགས་ཀྱི་བློའི་གཡོ་བའི་བྱ་བ་ལས་འབྱུང་བར་ལྟ་བ་ལྔ་བསལ་བ་དང༌། དེ་ལྔ་བཤད་
པའི་དགོས་པ། མདོ་དེ་ཉིད་ལས། རྟག་པར་མིན་པ་དང༌། ཆད་པར་མིན་པ་དང་། འཕོ་
བར་མ་ཡིན་པ་དང༌། རྒྱུ་ཆུང་ངུ་ལས་འབྲས་བུ་ཆེན་པོ་མངོན་པར་འགྲུབ་པ་དང༌། དེ་
དང་འདྲ་བའི་རྒྱུད་དུའོ་ཞེས། རྒྱུ་རྟག་པར་ལྟ་བ་དང༌། རྒྱུ་རྒྱུན་ཆད་ནས་འབྱུང་བར་ལྟ་
བ་དང་། ས་བོན་མདོག་མ་འཕོ་བར་མྱུ་གུ་འབྱུང་བར་ལྟ་བ་དང་། རྒྱུ་ཆུང་ངུ་ལས་འབྲས་
བུ་ཆེན་པོ་མི་འབྱུང་བས་སྐྱེས་བུས་སོ་ནམ་བྱེད་པ་དོན་མེད་པར་ལྟ་བ་དང༌། རྒྱུ་འབྲས་ངེས་
པ་མེད་པས་སྐྱེས་བུས་བྱེད་པ་དོན་མེད་པར་ལྟ་བ་ལྔ་སེལ་བ་སོགས་ཆེན་མོར་བལྟའོ། །འདི་
དག་གིས་ཆད་ལྟ་སྤངས་ཕྱིར་རྟེན་འབྱུང་ཀུན་རྫོབ་པའི་ཚུལ་གྱིས་བསྒོམ་ཚུལ་དང་། མདོ་
དེ་ལས། དགེ་སློང་དག་སུས་རྟེན་ཅིང་འབྲེལ་བར་འབྱུང་བ་མཐོང་བ་དེས་ཆོས་མཐོང་ངོ་།།
སུས་ཆོས་མཐོང་བ་དེས་སངས་རྒྱས་མཐོང་ངོ༌། །ཞེས་པས་སྒྲོ་འདོགས་སྤངས་ཕྱིར་དོན་
དམ་པའི་བསྒོམ་ཚུལ་བསྟན་ལ། དེས་ནི་མདོ་འདི་མཉམ་པ་ཉིད་ལ་དགོངས་པ་དང་མཚན་
ཉིད་ལྡེམ་དགོངས་ཀྱི་མདོ་གཉིས་ཀ་ཡིན་པས། རྟེན་འབྱུང་མཐོང་ཞེས་པ་དེའི་དོན་བདེན་
སྟོང་མཐོང་བ་དང༌། ཆོས་མཐོང་ཞེས་པའི་ཆོས་ལ་བསྒྲུབ་པའི་ཆོས་འཕགས་ལམ་ཡན་
ལག་བརྒྱད་དང་འབྲས་བུའི་ཆོས་དགེ་སྦྱོང་གི་འབྲས་བུ་འདུས་བྱས་འདུས་མ་བྱས་གཉིས་དང་
སངས་རྒྱས་དངོས་དང༌། དགོངས་གཞི་རྟེན་འབྲེལ་དང་ཆོས་སངས་རྒྱས་གསུམ་བདེན་
སྟོང་དུ་མཉམ་པ་དང༌། དེ་གསུམ་བདེན་པས་སྟོང་བའི་ཆོས་ཉིད་ཡོངས་གྲུབ་ལ་མི་འདྲ་
བ་མེད་པར་མཐོང་ཆེད་དུ་གསུངས་པས་ཡིན་ནོ། །ཕྱི་རོལ་བས་རྟེན་འབྲེལ་གྱི་ཐ་སྙད་ཙམ་

འགྲེལ་མཆན་སྐབས་ལྔ་པ། 242 རྩེ་མོའི་སྦྱོར་བ།
ཡང་མི་འདོད་ལ། དངོས་སྨྲས་འདུས་བྱས་ཙམ་ལས་འཇོག་མི་ཤེས་པས་སྟོང་བ་རྟེན་འབྱུང་
གི་དོན་དུ་འགྲོ་བ་འདི་དེ་དག་གིས་ཐོས་ན་སྐྲག་པར་འགྱུར་བས། གསེར་ཕྲེང་ལས། མིང་
ཙམ་ལས་ཀྱང་སྐྲག་པ་སྐྱེ་བར་སྣང་བའི་ཕྱིར་རོ། །ཞེས་གསུངས་སོ། །རྟེན་འབྲེལ་གྱི་མདོ་
སོགས་ལས། འདི་ཡོད་ན་འདིའི་འབྱུང་། འདི་སྐྱེ་བས་འདི་སྐྱེ་བ་སྟེ། འདི་ལྟ་སྟེ་མ་རིག་
པའི་རྐྱེན་གྱིས་འདུ་བྱེད་ཅེས་པས། རྒྱུ་ཡོད་ན་འབྱུང་གི་རྒྱུ་མེད་པར་བསམ་པ་ཙམ་གྱིས་
མི་འབྱུང་ཞེས་གཡོ་བ་མེད་པའི་རྐྱེན་དང༌། ཡོད་པ་ཙམ་གྱིས་མི་ཆོག་པར་རྒྱུ་སྐྱེ་བ་ལས།
སྐྱེ་ཞེས་མི་རྟག་པའི་རྐྱེན་དང༌། རྒྱུ་སྐྱེ་བ་ཙམ་གྱིས་མིན་པར་མ་རིག་པས་འདུ་བྱེད་སྐྱེད་
པ་ལྟ་བུ་དེ་སྐྱེད་པའི་ནུས་ལྡན་དགོས་ཞེས་ནུས་པའི་རྐྱེན་ལས་བྱུང་བ་སྟེ། འདུས་བྱས་རྣམས་
རྐྱེན་གསུམ་ལས་སྐྱེ་དགོས་པར་མདོ་ཚན་གསུམ་གྱིས་བསྟན་ལ། སའི་དངོས་གཞིར། མ་
རིག་པའི་ས་བོན་མ་སྤངས་པར་ཡོད་ན་མ་རིག་པ་མངོན་གྱུར་འབྱུང་བ་དང་པོའི་དོན་དང་།
མ་རིག་པ་མངོན་གྱུར་སྐྱེས་ན་འདུ་བྱེད་སྐྱེ་བ་གཉིས་པའི་དོན་དང༌། དང་པོ་མ་རིག་ང་མ་
སྤངས་པ་ཙམ་གྱིས་མི་ཆོག་པར་མངོན་གྱུར་སྐྱེ་བ་གཉིས་ཀས་འདུ་བྱེད་གསོག་ལ། དེ་བཞིན་
དུ་གཏན་ལ་དབབ་པ་བསྡུ་བ་ལས། དེ་བཞིན་དུ་འདུ་བྱེད་ཀྱི་ས་བོན་མ་སྤངས་པར་ཡོད་
པས་འདུ་བྱེད་རྣམས་འབྱུང་ངོ་། །འདུ་བྱེད་རྣམས་སྐྱེ་བའི་ཕྱིར་རྣམ་པར་ཤེས་པའི་འཇུག་
པ་སྐྱེ་བའོ། །དེ་བཞིན་དུ་རྟེན་ཅིང་འབྲེལ་བར་འབྱུང་བའི་ཡན་ལག་ལྷག་མ་རྣམས་ཀྱང་
འཇུག་པའི་ཚུལ་ཡང་ཅི་རིགས་པར་བྱའོ་ཞེས་ཚིག་གསུམ་གྱིས་ཡན་ལག་བཅུ་གཉིས་སྐྱེ་ཚུལ་
རྐྱེན་གསུམ་དང་སྦྱར་ལ། རྟེན་འབྲེལ་མདོ་འགྲེལ་ལས་མདོ་དང་པོ་གཉིས་བསྟན་བཤད་
དུ་བྱས་ནས་གྲངས་ཅན་གྱིས་འབྲས་བུ་རྒྱུ་དུས་ན་ཡོད་ལ་མ་སྐྱེས་བ་གསལ་བ་ན་སྐྱེས་ཟེར་
བ་འགོག་ཆེད་དུ་དང་པོས་མྱུ་གུ་ལྟ་བུ་རྒྱུ་དུས་སུ་གྲུབ་ན་སྐྱེ་དགོས་ཏེ། དེ་སྐྱེ་བ་གྲུབ་པ་འབྱུང་
བ་གསུམ་དུས་གཅིག་པའི་ཕྱིར་ཞེས་བཀག་ལ། གཉིས་པས་དང་པོར་ས་བོན་སྐྱེས་ནས་ཕྱིས་
མྱུ་གུ་གྲུབ་དགོས་ཏེ། ས་བོན་གྱི་དུས་ན་མྱུ་གུ་སྐྱེས་མ་ཚར་ཀྱང་ས་བོན་གྲུབ་ཚར་བའི་ཕྱིར་

243 རྩེ་མོའི་སྦྱོར་བ།
འགྲེལ་མཆན་སྐབས་ལྔ་པ།
ཏེ༑ རྒྱུ་འཇིམ་གོང་ལ་རྫ་བུམ་ཡོད་ན་ལྷན་ཅིག་བྱེད་རྐྱེན་ཆུ་དང་རྫ་མཁན་གྱིས་འབད་རྩོལ་
སོགས་དོན་མེད་ཅེས་བཀག་གོ །མདོ་དང་པོ་གཉིས་ཀྱི་དོན་མཛོད་འགྲེལ་དུ། ཡན་ལག་
དང་པོ་ཡོད་ན་གཉིས་པ་འབྱུང་ཞིང་གཉིས་པ་སྐྱེས་པས་གསུམ་པ་སྐྱེ་བ་སོགས་རྒ་ཤིའི་བར་
སྦྱར་བ་ཡན་ལག་བརྒྱུད་པ་དང་། ཚེ་སྔ་མའི་གཉིས་ཡོད་ན་བར་གྱི་བརྒྱད་འབྱུང་ཞིང་བར་
གྱི་བརྒྱད་སྐྱེས་པས་ཕྱི་མཐའི་གཉིས་སྐྱེ་བ་ཚེ་བརྒྱུད་པ་དང༌། མ་རིག་པས་འདུ་བྱེད་ཀྱི་དངོས་
ཀྱི་རྐྱེན་དང་མ་རིག་པས་གསུམ་པ་མན་གྱི་བརྒྱུད་པའི་རྐྱེན་བྱེད་པ་དངོས་དང་བརྒྱུད་པའི་
རྐྱེན་བྱེད་ཚུལ་གསུམ་གསུངས་པ་མཛོད་རང་ལུགས་ཡིན་ཀྱང༌། རྟེན་འབྲེལ་མདོ་འགྲེལ་
ལས་བཤད་ཚུལ་དེ་མདོ་གསུམ་པས་གྲུབ་པས་དང་པོ་གཉིས་དོན་མེད་པ་དང་། དེ་གཉིས་
ཕྱིའི་རྟེན་འབྲེལ་ལ་སྦྱར་དུ་མེད་པ་དང༌། སྤྲེའུ་ལྟ་བུའི་མདོར་ཚོར་བདེ་གཅིག་པུར་སྦྱར་
བ་དང་འགལ་བ་སོགས་ཀྱིས་བཀག་གོ །བཙུན་པ་དཔལ་ལེན་གྱིས་དེའི་དོན་རྒྱུའི་རྒྱུན་གནས་
པ་ཡོད་ན་འབྲས་བུའི་རྒྱུན་གནས་པ་འབྱུང་བ་དང༌། རྒྱུ་སྐྱེས་པས་འབྲས་བུ་སྐྱེ་བར་བསྟན་
ཟེར་བ། གནས་པ་འཆད་པ་སྐབས་སུ་མ་བབ་པ་དང་གོ་རིམ་འཆོལ་བའི་སྐྱོན་ཡོད་ཅེས་
མཛོད་དང་མདོ་འགྲེལ་གཉིས་ཀར་བཀག་གོ །གནས་བརྟན་ཆོས་ཀྱི་དབྱིག་གིས་དེ་གཉིས་
ཀྱིས་རིམ་བཞིན་རྒྱུ་མེད་ལས་སྐྱེ་བ་དང་རྒྱུ་རྟག་པ་བཀག་ཟེར་བ། དེ་གཉིས་མདོ་གཉིས་
པ་གཅིག་པུས་བཀག་པས་མདོ་དང་པོ་དོན་མེད་དུ་ཐལ་ཞེས་མཛོད་དང་མདོ་འགྲེལ་གཉིས་
ཀར་བཀག་པ་སོགས་ཆེན་མོར་བལྟའོ། །བྱེ་སྨྲས་རྟེན་འབྲེལ་ཐམས་ཅད་རྒྱུ་དང་འབྲེལ་
བས་འབྲེལ་བ་ཅན་གྱི་རྟེན་འབྲེལ་དུ་འདོད་ལ། དེའི་སྟེང་དུ་ནང་གི་རྟེན་འབྲེལ་ལ་སྐད་ཅིག་
མའི་རྟེན་འབྲེལ་སོགས་དྲུག་བཤད་པའི་སྐད་ཅིག་མའི་དོན་ཤེས་པ་སྐད་ཅིག་མ་གཅིག་གི་
སྐྱེ་གནས་འགག་གསུམ་གྱི་ཆ་ལ་རྫོགས་པས་ཡིན་ལ། དེ་ཆགས་པས་སྲོག་གཅོད་པ་ལྟ་བུའི་
དུས་ཀྱི་ཀུན་སློང་གི་མ་རིག་པ་དང༌། སེམས་པ། རྣམ་ཤེས། དེ་དང་མཚུངས་ལྡན་གྱི་
རེག །ཚོར། སྲེད། ལེན་དང༌། དེ་དུས་ཀྱི་ཕུང་པོ་བཞི་དང༌། སྐྱེ་མཆེད་དྲུག་དང་།

འགྲེལ་མཆན་སྐབས་ལྔ་པ། 244 རྩེ་མོའི་སྦྱོར་བ།
སྲོག་གཅོད་ལས་དང་། དེ་སྐྱེ་བ་སྐྱེ་བ། གནས་པ་རྒ་བ། ཞིག་པ་ཤི་བར་བྱས་པས་རྒ་ཤི་
མ་གཏོགས་བཅུ་གཅིག་དུས་མཉམ་མོ། །འདིའི་འདུ་བྱེད་ལ་ལས་ལམ་ཡོད་མེད་དང་ཞེ་
སྡང་གིས་སྲོག་གཅོད་པ་ལ་སྦྱར་བའི་ཡན་ལག་བཅུ་གཉིས་ཡོད་མེད་སོགས་དཔྱད། རོལ་
མཚོ་ལས། བཅུ་གཉིས་པོ་སྐད་ཅིག་མ་གཅིག་ལ་གྲུབ་པས་དེ་ལྟར་བརྗོད་པའི་ཕྱིར་རོ་ཞེས་
གསུངས་ཀྱང༌། སྨིན་པ་དང་ཞིག་པ་རྒ་ཤིར་བཞག་པ་ནང་འགལ་ལོ། །གང་སྤེལ་ལས་
ཐམས་ཅད་གཅིག་ཆར་གསུངས་སོ། །རྒྱུན་ཆགས་པ་གནས་སྐབས་པ་དང་འདྲ་བར་ལུང་
རིགས་བང་མཛོད་ལས་གསུངས་སོ། །གནས་སྐབས་པ་ནི། སྔོན་དང་ཕྱི་མཐའ་བར་དག་
ལ༑ ༑རྨོངས་པ་རྣམ་པར་བཟློག་ཕྱིརརོ། །ཞེས་པ་ལྟར། དུས་གསུམ་ལ་རྨོངས་པ་བཟློག་
ཕྱིར། སྐྱེས་ནས་མྱོང་འགྱུར་གྱིས་བླངས་པའི་མངལ་སྐྱེས་ཀྱི་ཚེ་ཡོངས་རྫོགས་གསུམ་ལ་
འབྲས་བུ་གསུམ་རིམ་གྱིས་འཐོབ་པ་ལྟ་བུ་ལ་མཚོན་ན། མ་རིག་ཉོན་མོངས་སྔོན་གནས་
སྐབས། །འདུ་བྱེད་དག་ནི་སྔོན་གྱི་ལས། །ཞེས་པ་ལྟར། རྟེན་དེ་ལ་དང་པོ་རྒྱུན་ཞུགས་
རང་ཉིད་སྐྱེ་བ་འཕེན་བྱེད་དང་ཚར་གཅིག་པའི་སྲེད་ལེན་སྲིད་གསུམ་གྲུབ་པས། དེའི་དང་
པོ་གཉིས་བར་བ་ཕྱིར་འོང་སྐྱེ་བ་འཕེན་བྱེད་དང་ཚར་གཅིག་པའི་མ་རིག་པའི་རྟེན་འབྲེལ་
དང་། སྲིད་པ་ནི་དེའི་གཉིས་པ་འདུ་བྱེད་ཡིན་ལ། རྣམ་ཤེས་མཚམས་སྦྱོར་ཕུང་པོ་ཡིན།།
མིང་དང་གཟུགས་ནི་དེ་ཕན་ཆད། །སྐྱེ་མཆེད་དྲུག་དོད་ཚུན་ཆད་དོ། །དེ་ནི་གསུམ་འདུས་
ཚུན་ཆད་དོ། །རེག་པ་བདེ་སྡུག་ལ་སོགས་ཀྱི། །རྒྱུ་ཤེས་ནུས་པ་ཚུན་ཆད་དོ། །ཚོར་
འཁྲིག་ཚུན་ཆད་སྲེད་པ་ནི། །ལོངས་སྤྱོད་འཁྲིག་པ་ཆགས་ཅན་གྱིས། །ཉེ་བར་ལེན་པ་
ལོངས་སྤྱོད་རྣམས། །ཐོབ་པར་བྱ་ཕྱིར་ཡོངས་རྒྱུག་པ། །དེ་སྲིད་འབྲས་བུ་འབྱུང་འགྱུར་
བའི། །ལས་བྱེད་དེ་ནི་སྲིད་པ་ཡིན། །ཞེས་པ་ལྟར་ཚེ་བར་བའི་ཉིང་མཚམས་སྦྱར་མ་ཐག་
ཏུ་རྣམ་ཤེས་དང་། དེའི་སྐད་ཅིག་གཉིས་པ་ནས་སྐྱེ་མཆེད་དྲུག་དོད་པའམ་དོད་པའི་ཚོད་
དུ་སླེབ་པའི་བར་མིང་གཟུགས་དང་། སྐྱེ་མཆེད་དྲུག་དོད་པ་ནས་ཡུལ་དབང་རྣམ་ཤེས་གསུམ་

འགྲེལ་མཆན་སྐབས་ལྔ་པ། 245 རྩེ་མོའི་སྦྱོར་བ།
འདུས་ནས་ཡུལ་གཅོད་པའི་བར་སྐྱེ་མཆེད་དང་། དེ་གསུམ་ཕྲད་པ་ནས་མེའི་རེག་པས་སྡུག་
བསྔལ་སྐྱེད་པ་ལྟ་བུ་ཚོར་བ་བདེ་སྡུག་གི་རྒྱུ་ཤེས་པ་ཚུན་ཆད་རེག་པ་དང་། དེ་ཤེས་པ་ནས་
འཁྲིག་པ་སྤྱོད་མི་ནུས་པའི་བར་ཚོར་བ་དང༌། དེ་སྤྱོད་ནུས་པ་ནས་ཡུལ་བུད་མེད་སོགས་
ཚོལ་བ་ལ་མ་ཞུགས་བར་སྲེད་པ་དང༌། དེ་ཐོབ་ཕྱིར་རྒྱུག་པ་ནས་ཡང་སྲིད་འབྱུང་ངེས་ཀྱི་
ལས་བསགས་པའི་བར་ལེན་པ་དང༌། དེ་འདྲའི་ལས་བསགས་པ་ནས་སྲིད་པའི་རྟེན་འབྲེལ་
ཏེ་ཚེ་ཅི་སྲིད་ཀྱི་བར་བཞག་ཆོག་གམ་སྙམ། དེའི་དང་པོ་ཚེ་དང་པོའི་བཅུ་གཅིག་པ་དང་།
བཞི་སྔ་མའི་རྒ་ཤི་དང༌། གཉིས་ཚེ་གསུམ་པའི་མ་རིག་པ་དང༌། ཐ་མ་གསུམ་པའི་འདུ་
བྱེད་ཡིན་ནོ། །དེ་བཞིན་དུ། ཉིང་མཚམས་སྦྱོར་བ་སྐྱེ་བ་ཡིན། །ཚོར་བའི་བར་ནི་རྒ་ཤི་
ཡིན། །ཞེས་ཚེ་གསུམ་པའི་རྣམ་ཤེས་བར་པའི་སྐྱེ་བ་དང༌། ཚོར་བའི་བར་བཞི་རྒ་ཤིར་
གསུངས་སོ། །གཙོ་བོའི་ཕྱིར་ན་ཡན་ལག་བསྒྲགས། །ཞེས་དེའི་གནས་སྐབས་ཀྱི་ཕུང་པོ་
ལྔ་ལ་འཇོག་པ་ཡང་ས་མཚུངས་ཀྱི་ཕུང་བོ་ལ་བྱའོ། །དེ་དག་གནས་སྐབས་ཀྱི་མ་རིག་པ་
དང་མ་རིག་པའི་རྟེན་འབྲེལ་ཡིན་ཀྱང་སྤྱིར་མ་རིག་པའི་རྟེན་འབྲེལ་ཀྱང་མིན་ནོ། །ཚེ་གསུམ་
པ་ཕྱིར་མི་འོང་གི་རྟེན་ལ་འདོད་པར་སྐྱེ་བ་འཕེན་བྱེད་ཀྱི་ལས་བསགས་པ་ཡོད་ཀྱང་གསུམ་
པ་འཕེན་བྱེད་ཀྱི་ལས་དང་ཚར་གཅིག་པའི་སྲེད་ལེན་སྲིད་གསུམ་མེད་དེ། དེ་སྲིད་འབྲས་
བུ་འབྱུང་འགྱུར་བའི། །ཞེས་དེ་ལ་ཡང་སྲིད་འགྲུབ་ངེས་དགོས་པའི་ཕྱིར། དེ་བཞིན་དུ་
འདོད་པ་བ་ལྟ་བུས་ཚེ་དེར་འདོད་པའི་ཡང་སྲིད་འགྲུབ་ངེས་ཀྱི་ལས་མ་བསགས་ན་རང་སྐྱེ་
བ་འཕེན་བྱེད་ཀྱི་ལས་དང་ཚར་གཅིག་པའི་སྲེད་ལེན་སྲིད་གསུམ་མེད་དེ། གོང་མའི་དེ་བསགས་
ཀྱང་ས་མི་གཅིག་པའི་ཕྱིར། འདོད་པར་སྐྱེས་ནས་མྱོང་འགྱུར་མ་བསགས་ཀྱང་ལན་གྲངས་
གཞན་ལ་མྱོང་འགྱུར་གྱི་འདོད་པའི་ལས་བསགས་པས་ཆོག་སྟེ། དམ་ཆོས་པའི་རྟེན་འབྲེལ་
ལས། བདེ་འགྲོར་སྐྱེ་བ་འཕེན་བྱེད་ཀྱི་ལས་དང་ཚར་གཅིག་པའི་ངན་འགྲོའི་སྐྱེ་བ་དང་རྒ་
ཤི་ཡོད་པར་འདོད་ལ། མ་རིག་པ་དང་འདུ་བྱེད་གཉིས་དང་དེ་དང་ཚར་གཅིག་པའི་མིང་

འགྲེལ་མཆན་སྐབས་ལྔ་པ། 246 རྩེ་མོའི་སྦྱོར་བ།
གཟུགས་ཀྱི་བར་ཚེ་དུ་མས་ཆོད་པ་ཡོད་པ་ལྟར་སྲེད་ལེན་སྲིད་གསུམ་དང་དེ་དང་ཚར་གཅིག་
པའི་སྐྱེ་བ་རྒ་ཤི་གཉིས་ཀྱི་བར་ཡང་ཚེ་དུ་མས་ཆོད་པ་ཡོད་པར་འདོད་དེ། ལན་གྲངས་གཞན་
ལ་མྱོང་འགྱུར་གྱི་དེ་ཡོད་པར་འདོད་པའི་ཕྱིར་རོ། །ཞེས་གསུངས་པས་སྐྱེས་ནས་མྱོང་འགྱུར་
གྱི་ལས་དབང་གིས་སྐྱེས་པའི་མིས་ལན་གྲངས་གཞན་ལ་མྱོང་འགྱུར་གྱི་ངན་འགྲོའི་ལས་
བསགས་ན་མིར་སྐྱེ་བ་འཕེན་བྱེད་ཀྱི་ལས་དང་ཚར་གཅིག་པའི་སྲེད་ལེན་སྲིད་གསུམ་ལ་ངན་
འགྲོའི་སྐྱེ་བ་འགྲུབ་བྱེདདང་ལན་གྲངས་གཞན་ལ་མྱོང་འགྱུར་འཇོག་དགོས་པས་དེ་འདྲའི་
མིས་ཚེ་དེར་བཅུ་བ་སྲིད་པའི་སྐབས་འདོད་པར་སྐྱེ་བ་འཕེན་བྱེད་ཀྱི་ལས་ངེས་པ་མང་པོ་
བསགས་ན་ཐམས་ཅད་ཁོ་རང་སྐྱེ་བ་འཕེན་བྱེད་ཀྱི་ལས་དང་ཚར་གཅིག་པའི་བཅུ་བ་སྲིད་
པ་ཡིན་ནམ་སྙམ་སྟེ། རྩ་བར་དེའི་ཕྱི་མཐའ་མ་བཟུང་བའི་ཕྱིར་དང༌། མ་རིག་ཉོན་མོངས་
སྔོན་གནས་སྐབས། །འདུ་བྱེད་དག་ནི་སྔོན་གྱི་ལས། །ཞེས་མངལ་སྐྱེས་ཀྱི་སྐྱེ་བ་འཕེན་
བྱེད་ཀྱི་མ་རིག་པར་སྔ་མའི་སྲེད་ལེན་ཅི་རིགས་དང་འདུ་བྱེད་ལ་བཅུ་བ་སྲིད་པ་དགོས་པར་
གསུངས་པའི་ཕྱིར། དེ་ལ་ཁོ་ན་རེ། རྩ་བར་སྲེད་པ་ཡུལ་བུད་མེད་སོགས་ཚོལ་བའི་བར་
དང༌། ལེན་པ་ལས་བསགས་པའི་བར་བཞག་པ་མི་འཐད་པར་ཐལ། དེའི་ཕྱིན་ཆད་ན་
ཡོད་པའི་ཕྱིར་ན་མ་ཁྱབ་སྟེ། དེ་ནི་སྐྱེས་ནས་མྱོང་འགྱུར་གྱི་ལས་དབང་གིས་མངལ་སྐྱེས་
ཀྱི་ཚེ་གསུམ་ལ་འབྲས་བུ་རིམ་གྱིས་ཐོབ་པའི་དབང་དུ་བྱས་པས་བར་བ་ཕྱིར་འོང་གི་རྟེན་
ལ་སྐྱེས་ནས་མྱོང་འགྱུར་གྱི་འཕེན་བྱེད་ལས་གཅིག་ལས་མི་བསགས་པས་དེའི་དབང་དུ་བྱས་
པའི་ཕྱིར། དེས་ན་མིའི་རྟེན་ལ་རྣམ་སྨིན་མེད་པའི་འཕེན་བྱེད་ལས་དང་གོང་མའི་ལས་
བསགས་ན་བཅུ་བ་སྲིད་པ་མིན་ནོ། །འོན་ཀྱང་དེ་འདྲའི་གོང་མར་འཕེན་བྱེད་ཀྱི་ལས་དེའི་
དབང་གིས་སྐྱེ་བ་བླངས་པའི་གོང་མ་བ་དེས་ས་དེར་ཡང་སྲིད་འགྲུབ་ངེས་ཀྱི་ལས་བསགས་
ན་ཁོ་རང་གི་སྐྱེ་བ་འཕེན་བྱེད་ཀྱི་ལས་དང་ཚར་གཅིག་པའི་སྲེད་ལེན་སྲིད་གསུམ་ཡོང་ལ་
དེ་དག་ལ་བརྒྱད་པ་སོགས་ཟེར་མི་ཟེར་དཔྱད། གང་སྤེལ་ལས། གཟུགས་ཁམས་ན་ཡན་

འགྲེལ་མཆན་སྐབས་ལྔ་པ། 247 རྩེ་མོའི་སྦྱོར་བ།
ལག་བཅུ་གཉིས་མེད་དོ་ཞེས་དང༌། གཟུགས་མེད་པས་དེ་དག་མེད་དོ། །དེའི་ཕྱིར་ཡན་
ལག་བཅུ་ཡོད་དོ་ཞེས་གསུངས་ཀྱང༌། མཛོད་མཐའ་དཔྱོད་དུ། མིང་གཟུགས་དང་སྐྱེ་
མཆེད་དྲུག་ནི་རྣམ་ཤེས་ལས་ཟུར་དུ་མེད་པར་གསུངས་པས་བཅུ་གཉིས་ཡོད་ཟེར་བའམ།
ཡང་ན་ལྔ་བ་དང་དྲུག་པའི་ཐ་སྙད་མི་ཐོབ་པས་བཞི་བ་ལྔ་བ་མེད་ཟེར་བ་གང་བདེ་བྱ་ལ། དེ་
ལྟར་ན་ཡང་དྲུག་པ་རེག་པ་སོགས་ཡོད་དགོས་སམ་སྙམ། དེ་ལྟར་བྱས་ན་དེ་མིའི་སྐྱེ་བ་འཕེན་
བྱེད་ཀྱི་ལས་དང་ཚར་གཅིག་པའི་སྐྱེ་རྒ་གཉིས་ཀྱང་སྐྱེ་བ་མང་པོར་འཇོག་དགོས་པས། དེ་
འདྲའི་ལས་དང་ཚར་གཅིག་རྒ་ཤིའི་རྗེས་སུ་གྲུབ་པའི་ལས་དེ་དང་ཚར་གཅིག་པའི་བཅུ་གཅིག་
པ་སྐྱེ་བ་ཡོད་ཀྱང༌། དེ་འདྲའི་སྐྱེ་རྒ་གཉིས་ཚར་མི་གཅིག་པས་ཚར་གཅིག་པའི་སྐྱེ་རྒ་གོ་
རིམ་འཆོལ་བས་སྐྱོན་མེད་དོ། །དེ་འདྲ་བྱས་ན། རྟེན་འབྲེལ་རྩོམ་འཕྲོ་ལས། འདི་བའི་
ལུགས་ལ་གནས་སྐབས་པའི་རྟེན་འབྲེལ་སྦྱར་ན། རྣམ་ཤེས་ཀྱི་རྟེན་འབྲེལ་ཡིན་ན། སྐྱེ་
བའི་རྟེན་འབྲེལ་ཡིན་པས་ཁྱབ་པ་དང༌། མིང་གཟུགས་ནས་ཚོར་བའི་བར་ཅི་རིགས་ཀྱི་རྟེན་
འབྲེལ་ཡིན་ན། རྒ་ཤིའི་རྟེན་འབྲེལ་ཡིན་པས་ཁྱབ་པ་དང༌། སྲེད་ལེན་ཅི་རིགས་ཀྱི་རྟེན་
འབྲེལ་ཡིན་ན། མ་རིག་པའི་རྟེན་འབྲེལ་ཡིན་པས་ཁྱབ་པ་དང་། སྲིད་པའི་རྟེན་འབྲེལ་
ཡིན་ན། འདུ་བྱེད་ཀྱི་རྟེན་འབྲེལ་ཡིན་པས་ཁྱབ་པར་འདོད་དོ། །ཞེས་པ་ཡང་འདོད་པར་
དེ་ལྟར་ཡིན་ཀྱང༌། གོང་མར་མ་ངེས་ཏེ། འདོད་པའི་རྟེན་ལ་བསགས་པའི་གོང་མར་སྐྱེ་
བ་འཕེན་བྱེད་ཀྱི་ལས་དབང་གིས་སྐྱེ་བ་བླངས་པའི་གོང་མ་བའི་རྒྱུད་ཀྱི་རྣམ་ཤེས་ཀྱི་རྟེན་
འབྲེལ་དེ། སྐྱེ་བའི་རྟེན་འབྲེལ་དང་དེའི་རྒྱུད་ཀྱི་མིང་གཟུགས་ནས་ཚོར་བའི་བར་གྱི་དེ་རྒ་
ཤི་ཅི་རིགས་ཀྱི་རྟེན་འབྲེལ་མ་ཡིན་པའི་ཕྱིར་རོ། །ཁོ་ན་རེ། སྔར་ལྟར་མངལ་སྐྱེ་ལ་སྦྱར་
ན་འཁྲིག་པ་སྤྱོད་མི་ནུས་པའི་བདུན་པ་ཚོར་བའི་གནས་སྐབས་སུ་ཡང་སྲིད་འགྲུབ་ངེས་ཀྱི་
ལས་བསགས་པ་མེད་པར་ཐལ། བཅུ་བ་སྲིད་པ་མེད་པའི་ཕྱིར། འདོད་ན། དེའི་སྐབས་
སུ་ལུས་ངག་གི་ལས་ལམ་དྲུག་བསགས་པ་དང་། ཕ་མ་བསད་པའི་མཚམས་མེད་ཀྱང་བསགས་

འགྲེལ་མཆན་སྐབས་ལྔ་པ། 248 རྩེ་མོའི་སྦྱོར་བ།
ཆོག་པའི་ཕྱིར། རྩ་བའི་དེ་དངོས་བསྟན་གྱི་ཚེ་བར་བའི་རྒྱུད་ཀྱི་གྲུབ་རིམ་ཙམ་ལས་ཁྱབ་
པ་མེད་སྙམ་ལ། བརྒྱད་པ་སྲེད་པས་གཉིས་པ་འདུ་བྱེད་ཀྱི་ལས་ཀྱི་དངོས་རྒྱུ་བྱས་པ་ཡོད།
གཉིས་པ་འདུ་བྱེད་ཀྱི་ལས་ཀྱི་རྒྱུ་མ་རིག་པའི་རྟེན་འབྲེལ་ལ་སྲེད་ལེན་གྱི་རྟེན་འབྲེལ་ལྟརསྐད་
ཅིག་མ་གཉིས་མི་དགོས་ལ། གཉིས་པ་འདུ་བྱེད་ཀྱི་ལས་ལ་ཡང་སྲིད་འགྲུབ་ངེས་མ་ཡིན་
པ་ཡོད་མེད་སོགས་དཔྱད་བྱ་མང་ངོ་། །འདི་བྱེ་སྨྲ་སྤྱིའི་ལུགས་ཡིན་ལ། གསེར་ཕྲེང་ལས།
མདོའི་དགོངས་པ་སློབ་དཔོན་གྱིས་བླངས་པ་འདི་མ་ཤེས་པར་བྱེ་བྲག་ཏུ་སྨྲ་བ་དང་གངས་
ཅན་པ་རྣམས་ཀྱིས་སྒྲ་ཇི་བཞིན་པར་བྱས་པས་མདོ་དང་དེའི་དགོངས་པ་སློབ་དཔོན་གྱིས་
བཀྲལ་བ་གསལ་བར་མ་ནུས་སོ། །ཞེས་གསུངས་པས་གྲུབ་བོ། །མཛོད་ཀྱི་བྱེ་སྨྲའི་ལུགས་
ལ་ཡན་ལག་དང་པོ་ལ་མ་རིག་པ་དགོས་པ་སོགས། རྩ་བར། མ་རིག་མི་འཛའ་རྫུན་སོགས་
བཞིན། །ཞེས་སོགས་ལྟར་ལ། ས་མཚམས་གང་སྤེལ་ལས། སྐྱེ་བའི་སྐད་ཅིག་གི་བར་དུ་
འདུ་བྱེད་ཀྱི་རྐྱེན་ཅན་རྣམ་པར་ཤེས་པའོ། །ཞེས་དང་། འདིར་མིང་གཟུགས་ནི་མ་ཤི་
བར་དུ་ཡན་ལག་ཏུ་རིག་པར་བྱ། ཞེས་དང༌། རྒྱལ་སྲས་མ་ལས། སྐྱེ་བ་ནི་སྐྱེ་བ་སྟེ། མིང་
དང་གཟུགས་ཀྱི་ངོ་བོ་ཉིད་ཡིན་པའི་ཕྱིར་ཞེས་རྣམ་ཤེས་བར་དོ་ནས་སྐྱེ་སྲིད་སྐད་ཅིག་དང་
པོའི་བར་དང༌། མིང་གཟུགས་དང་སྐྱེ་བ་སྐྱེ་སྲིད་སྐད་ཅིག་དང་པོ་ནས་མ་ཤི་བར་བཞག་
པས། ལྔ་བ་དྲུག་པ་བདུན་པ་བཅུ་གཉིས་པ་རྣམས་ཀྱང་མདོ་འགྲེལ་ལྟར་རང་རང་གྲུབ་པ་
ནས་མ་ཤི་བར་འཇོག་པ་དེས་འགྲུབ་བོ། །ཆེན་མོར། རྣམ་ཤེས་བར་དོ་ཁོ་ནར་བཞག་པ་
བཞི་བའི་རྐྱེན་གྱིས་རྣམ་ཤེས་ལ་དགོངས་སོ། །སྲེད་ལེན་གཉིས་ལས་ལ་གསོས་འདེབས་བྱེད་
དུ་བྱས་ནས་ཡན་ལག་བཅུ་གཉིས་ཚེ་གཉིས་ལ་རྫོགས་པ་དང༌། ཚེ་གསུམ་ལ་རྫོགས་པ་གཉིས་
ཀ་འདོད་དེ། རང་འགྲེལ་དུ་བྱེ་སྨྲ་དགག་ཚུལ་མདོ་འགྲེལ་ལྟར་གསུངས་པའི་ཕྱིར། རྣམ་
པར་འབྱེད་པའི་མདོའི་དོན་བྱེ་བྲག་ཏུ་བཤད་པ་ལ། སྤྱིའི་མཚན་ཉིད། སོ་སོའི་དབྱེ་བསྡུ།
རྐྱེན་དུ་འགྱུར་ཚུལ། རང་རང་གི་བྱེད་ལས། ཚེ་དུ་ལ་རྫོགས་པ། ས་མཚུངས། བསྒོམ་

འགྲེལ་མཚན་སྐབས་ལྔ་པ། 249 རྩེ་མོའི་སྦྱོར་བ།
ཚུལ། བསྒོམ་པའི་ཕན་ཡོན་བརྒྱད་ལས། དང་པོ་ནི་མདོ་ལས། འདི་ཡོད་པས་འདི་འབྱུང་
ཞེས་སོགས་ལྟར། རང་གི་རྒྱུ་རྐྱེན་ལ་བརྟེན་ནས་བྱུང་བ་འདིར་བསྟན་རྟེན་འབྱུང་གི་མཚན་
ཉིད་ཡིན་ནོ། །དེ་ལ་ཕྱི་ནང་གི་རྟེན་འབྲེལ་གཉིས་ཡོད་པས། དང་པོ་ས་བོན་མྱུ་གུ་འདབ་
མ་སྡོང་བུ་སྦུ་གུ་སྙིང་པོ་མེ་ཏོག་འབྲས་བུ་བརྒྱད་སྔ་མ་ལས་ཕྱི་མ་འབྱུང་ཚུལ་གསུངས་ལ།
གཉིས་པ་ལ་མ་རིག་པ་སོགས་ཡན་ལག་བཅུ་གཉིས་གསུངས་སོ། །
ཡན་ལག་དང་པོ་མ་རིག་པ་བཤད་པ།
གཉིས་པ་དེའི་དབྱེ་བསྡུ་ལ། དབྱེ་བ་དང༌། བསྡུ་བའོ། །དང་པོ་ལ་ཡན་ལག་
བཅུ་གཉིས་ལས། དང་པོ་མ་རིག་པ་ནི། སྤྱིའི་མདོ་ཆོས་ཀྱི་རྣམ་གྲངས་ཀྱི་མདོ་ལས། མ་
རིག་པ་ནི། མཆོག་གི་ཆོས་ཀྱི་མི་མཐུན་པའི་ཕྱོགས་ཡིན་པ་དང་། རྒྱ་ཆེན་པོའི་ཆོས་ཀྱི་
མི་མཐུན་པའི་ཕྱོགས་ཡིན་པར་ཡང་བལྟ་བར་བྱའོ། །ཞེས་མཆོག་གི་ཆོས་ཤེས་རབ་དང་།
རྒྱ་ཆེན་པོའི་ཆོས་ཐོས་བསམ་སྒོམ་གསུམ་གྱི་ཤེས་རབ་ཀྱི་མི་མཐུན་ཕྱོགས་གཉིས་སུ་བྱས་
ལ༑ རྣམ་པརའབྱེད་པའི་མདོ་ལས་མ་རིག་པ་སུམ་ཅུ་དང་དེ་དུས་ལ་རྨོངས་པ་སོགས་བདུན་
དུ་འདུ་ཚུལ་མདོ་འགྲེལ་གྱིས་གསུངས་ཚུལ་ལུང་རིགས་བང་མཛོད་དུ་གསལ་ལ། སའི་དངོས་
གཞིའི་རྟོག་དཔྱོད་སོགས་ཀྱི་སར། དེ་དག་ནི་ཁ་ན་མ་ཐོ་བ་མེད་པའི་ཕྱིར་དགེ་བའོ། །དེ་
དག་ནི་ཁ་ན་མ་ཐོ་བ་དང་བཅས་པའི་ཕྱིར་མི་དགེ་བའོ། །ཞེས་དགེ་བ་ནས་དཀར་པོའི་བར་
བཅུ་ཕྱི་མ་ཕྱི་མ་སྔ་མ་སྔ་མའི་སྒྲུབ་བྱེད་དུ་བྱས་པ་ལས། གྲངས་སུ་མ་བྱས་པར་བཅུ་དགུ་
འཁོར་བར་འཇུག་ལྡོག་གི་དབང་དུ་བྱས་པ་ལ། གང་ལ་འཇུག་པ་ལ་རྨོངས་པ། དུས་ལ་
རྨོངས་པ་གསུམ་དང༌། གང་འཇུག་པ་ལ་རྨོངས་པ། དངོས་པོ་ལ་རྨོངས་པ་གསུམ་དང་།
ས་སྡེར་ཕྱི་ལ་རྨོངས་པ་རྒྱུད་ཀྱིས་མ་བསྡུས་པ་བདག་གིར་འཛིན་པ་དང་། གཉིས་ཀ་ལ་རྨོངས་
པ་ཕ་རོལ་བའི་རྒྱུད་ཀྱི་ཆོས་རྣམས་མི་ཤེས་པ་བཞག་གོ །ཇི་ལྟར་འཇུག་པ་ལ་རྨོངས་པ། འཕོ་

འགྲེལ་མཆན་སྐབས་ལྔ་པ། 250 རྩེ་མོའི་སྦྱོར་བ
བ་ལ་རྨོངས་པ་གསུམ་དང་། ས་སྡེར། ལས་ལ་ལས་བྱེད་སོ་སོ་ལ་རྨོངས་པ་དང༌། རྣམ་
སྨིན་ལ་རྣམ་སྨིན་རྣམས་རྣམ་སྨིན་མྱོང་བ་བོར་ཞེན་པར་བཤད། འཁོར་བར་ལྡོག་པ་ལ་
བར་དུ་གཅོད་པར་རྨོངས་པ་ལ། ལྡོག་པའི་རྟེན། མཆོག་ལ་རྨོངས་པ་གསུམ། ལྡོག་པའི་
དམིགས་པ་། དེ་ཁོ་ན་ལ་རྨོངས་པ་བཞི་དང༌། ལྡོག་པའི་ཡིད་ལ་བྱེད་པ་ལ་རྨོངས་ང་ཀུན་
བྱང་ལ་རྨོངས་པ། ཀུན་བྱང་གི་རྒྱུ་དང་རྒྱུ་ལས་ཡང་དག་པར་བྱུང་བ་ལ་རྨོངས་པ་གཉིས་
དང༌། ལྡོག་པའི་འབྲས་བུ་གྲུབ་པ་ལ་རྨོངས་པ། མངོན་པའི་ང་རྒྱལ་གྱིས་རྨོངས་པ་སྟེ། སྔར་
བཤད་པ་རྣམས་མ་གཏོགས་པ་ས་སྡེར་ཡང་མདོ་འགྲེལ་ལྟར་ལུང་རིགས་བང་མཛོད་དུ་བཀོད་
པ་དང་འདྲའོ། །ཆེན་མོར། སའི་དངོས་གཞིར་མ་རིག་པ་བཅུ་དགུ་བོ་ལྔར་བསྡུ་ཚུལ་གཅིག་
ཀྱང་བཤད་དོ། །ཞེས་པ་སའི་དངོས་གཞིར། གཞན་ཡང་མི་ཤེས་པ་རྣམ་པ་ལྔ་སྟེ། དོན་
མ་རྨོངས་པ་དང༌། ལྟ་བ་ལ་རྨོངས་པ་དང་། བག་མེད་པས་རྨོངས་པ་དང༌། དེ་ཁོ་ནའི་
དོན་ལ་རྨོངས་པ་དང་། མངོན་པའི་ང་རྒྱལ་གྱིས་རྨོངས་པའོ། །ཞེས་པ་ནས། ལྟ་བ་ལ་
རྨོངས་པས་ནི་དང་པོ་དྲུག་དང་རྒྱུད་ལས་བྱུང་བའི་ཆོས་རྣམས་མི་ཤེས་པ་བསྡུས་པར་བལྟ་
བར་བྱའོ། །བག་མེད་པས་རྨོངས་པས་ནི་ལས་དང་རྣམ་པར་སྨིན་པ་དང་དེ་གཉིས་ཀ་མི་
ཤེས་པ་བསྡུས་སོ། །དེ་ཁོ་ནའི་དོན་ལ་རྨོངས་པས་ནི་སངས་རྒྱས་ལ་སོགས་པ་ནས་ལམ་གྱི་
བདེན་པ་ལ་ཐུག་པ་རྣམས་མི་ཤེས་པ་བསྡུས་སོ། །མངོན་པའི་ང་རྒྱལ་ལ་རྨོངས་པས་ནི་ཐ་
མ་བསྡུས་སོ། །དོན་ལ་རྨོངས་པས་ཐམས་ཅད་བསྡུས་པར་བལྟ་བར་བྱའོ། །ཞེས་པ་ལྟར་
རོ༑ ༑མདོ་ལས། མི་ཤེས་པ་དང༌། མ་མཐོང་བ་དང་། མངོན་པར་མ་རྟོགས་པ་དང་།
རྨོངས་པ་དང༌། ཀུན་ཏུ་རྨོངས་པ་དང༌། མ་རིག་པ་དང༌། མུན་པའི་རྣམ་པ་ཞེས་བྱ་བ་
འདི་ནི་མ་རིག་པ་ཞེས་བྱའོ། །ཞེས་རྣམ་གྲངས་བདུན་གསུངས་པའི་དང་པོ་གསུམ་མ་རིག་
པའི་དམིགས་ཡུལ་བཅུ་དགུའམ་སུམ་ཅུ་བོ་དེ་ཕྱིན་ཅི་མ་ལོག་པར་ཤེས་པའི་ཐོས་བསམ་སྒོམ་
གསུམ་གྱི་ཤེས་རབ་གསུམ་གྱི་འགལ་ཟླ་ལ་རིམ་བཞིན་སྦྱར་ཞིང་། དེ་དག་རེ་རེ་ལ་རྨོངས་

འགྲེལ་མཆན་སྐབས་ལྔ་པ། 251 རྩེ་མོའི་སྦྱོར་བ།
ཙམ་གྱི་མ་འདྲེས་པའི་མ་རིག་པ་དང༌། ཐེ་ཚོམ་དང་མཚུངས་ལྡན་དང༌། ལོག་ལྟ་སོགས་
ལོག་རྟོག་དང་མཚུངས་ལྡན་དང༌། འདོད་ཆགས་ཁོང་ཁྲོ་ང་རྒྱལ་ཅི་རིགས་དང་མཚུངས་
ལྡན་གྱི་མ་རིག་པ་རེ་ཡོད་པ་རིམ་པ་བཞིན་རྨོངས་པ་ནས་མུན་པ་བཞིའི་རྣམ་གྲངས་ཀྱིས་བསྟན་
པར། ཆེན་མོར་རྟེན་འབྲེལ་མདོ་འགྲེལ་དང་དེའི་འགྲེལ་བཤད་གུ་ན་མ་ཏིས་མཛད་པའི་
ལུང་གིས་སྒྲུབ་ལ། འཇམ་དབྱངས་བཞད་པའི་ལུང་རིགས་གཏེར་མཛོད་དུ་མ་རིག་པ་མེད་
པར་རྣམ་གྲངས་དྲུག་བྱས་པ། སའི་དངོས་གཞིར། རྣམ་གྲངས་དྲུག་པོ་འདི་དག་ནི། ཞེས་
པ་ནས། རྨོངས་པའི་གཞི་ཐ་མ་གཉིས་གཞི་གཅིག་ཏུ་བྱ་བ་ནི་ཐ་མའི་མ་རིག་པའི་མུན་པའི་
རྣམ་གྲངས་དེའི་ནང་དུ་བསྡུ་བར་བལྟ་བར་བྱའོ། །ཞེས་དང༌། མི་མཐུན་པའི་ཕྱོགས་སུ་
གྱུར་བ་དེ་ཉིད་ལ་ཆུང་ངུ་དང་འབྲིང་དང་ཆེན་པོ་ཡོད་པས་ན། རྣམ་གྲངས་ཕྱི་མ་གསུམ་
དུ་འགྱུར་ཏེ། ཞེས་པ་ལ་བརྟེན་ནམ་དཔྱད། དང་པོ་གསུམ་ལ་ཐོས་བསམ་སྒོམ་གསུམ་
གྱི་ཤེས་རབ་གསུམ་གྱི་གེགས་བྱེད། བྱེད་ལས་ཀྱིས་སོ་སོར་བཞག་པས་འགལ་བར་གསུངས་
ཏེ༑ གཏེར་མཛོད་ལས། གཞན་ཡང༌། ཐོས་པ་ལ་མ་ཞུགས་པའི་གང་ཟག་གི་རྒྱུད་ཀྱི
ཐོས་པའི་གེགས་བྱེད་པའི་མི་ཤེས་པའི་མ་རིག་པ་ཆོས་ཅན། མདོ་ལས། མི་ཤེས་པ་དང་།
ཞེས་སོགས་ཀྱི་དངོས་བསྟན་གྱི་དེ་དྲུག་ཀ་ཡིན་པར་ཐལ། མ་རིག་པ་ཡིན་པའི་ཕྱིར། ནས།
འདོད་ན། དེ་ཆོས་ཅན།.བདག་མེད་མངོན་སུམ་དུ་རྟོགས་པའི་སྒོམ་བྱུང་སྐྱེ་བ་ལ་སྒྲིབ་
ལ་ཐོས་བྱུང་དང་བསམ་བྱུང་སྐྱེ་བ་ལ་མི་སྒྲིབ་པའི་མ་རིག་ཡིན་པར་ཐལ། ཁྱོང་ཐོས་བསམ་
སྒོམ་བྱུང་གི་ཤེས་རབ་གསུམ་གྱི་ནང་ནས་བདག་མེད་མངོན་སུམ་དུ་རྟོགས་ངའི་སྒོམ་བྱུང་
གི་ཤེས་རབ་སྐྱེ་བ་ལ་སྒྲིབ་པའི་མི་མཐུན་ཕྱོགས་ཡིན་པའི་ཕྱིར་ཏེ། མདོ་འདིའི་མངོན་པར་
མི་རྟོགས་པ་དང་ཞེས་པའི་དངོས་བསྟན་གྱི་མ་རིག་པ་ཡིན་པའི་ཕྱིར། ཞེས་དང༌། དེ་གསུམ་
གྱི་འགལ་ཟླ་མི་མཐུན་ཕྱོགས་གསུམ་གྱི་འགལ་ཟླ་འདྲ་ཡང་བྱེད་ལས་མི་འདྲ་བར་སོ་སོར་
ཤེས་པའི་ཆེད་ཡིན་པའི་ཕྱིར་ཏེ། མདོ་ཚན་དེ་གསུམ་སོ་སོར་སྨོས་པའི་དགོས་པ་ཡོད་པའི་

འགྲེལ་མཆན་སྐབས་ལྔ་པ། 252 རྩེ་མོའི་སྦྱོར་བ།
ཕྱིར། ཞེས་དང༌། དེས་མཚོན་ནས་ཐོས་བྱུང་བའི་རྒྱུད་ཀྱི་བསམ་བྱུང་གི་འགལ་ཟླ་དེ་སྐྱེ
བ་ལ་གེགས་བྱེད་པའི་རྨོངས་པའི་མ་རིག་པ་ཡང་ཐོས་པའི་དེར་ཐལ་བ་དང་། བསམ་བྱུང་
བའི་རྒྱུད་ཀྱི་སྒོམ་བྱུང་གི་དེ་ལྟར་གྱུར་བའི་མངོན་པར་མ་རྟོགས་པ་དེ་ཡང་བསམ་བྱུང་གི་
དེར་ཐལ་བ་སོགས་འཕེན་སླ། འདི་སྐོར་ལ་རིགས་པ་ཕྲ་མོ་དགོས་ཞིབ་ཆ་མང་ངོ་། 'ཞེས་
དང་པོ་གསུམ་འགལ་བར་གསུངས་ལ། ཕྱི་མ་གསུམ་ཡང་མདོའི་འགྲེལ་བཤད་ལས། རྨོངས་
པའི་ཚེ་ནི་མ་ངེས་པར་ཅུང་ཟད་ཅིག་མཐོང་ངོ༌། །ཞེས་དང༌། ཀུན་ཏུ་རྨོངས་པ་ནི་ཕྱི་ཅི་
ལོག་ཏུ་མཐོང་ངོ་། །ཞེས་པ་དྲངས་ནས་ཐེ་ཚོམ་ལོག་རྟོག་མ་རྟོགས་གསུམ་དང་། ཆུང་
འབྲིང་ཆེ་གསུམ་དང༌། གཟུགས་མེད་གཟུགས་འདོད་པ་དང་གསུམ་དང་རིམ་བཞིན་སྦྱར་
བ་ལྟར། ལུང་རིགས་བང་མཛོད་དུ་ཡང་གསུངས་པས། ལུང་རིགས་བང་མཛོད་ལས།
མདོའི་དོན་ནི། ནས། སྦྱོར་ཚུལ་སོ་སོའི་དབང་དུ་མ་བྱས་ན་མི་འགལ་ལོ། །ཞེས་གསུངས་
པས། ལུང་རིགས་གཏེར་མཛོད་ལས་དང་པོ་གསུམ་ནང་ཕན་ཚུན་འགལ་བ་དང༌། དེ་
ཉིད་ལས། གཞན་ཡང་གཟུགས་མེད་སས་བསྡུས་ཀྱི་མ་རིག་པ་དང་སྔོན་མཐའ་མི་ཤེས་
པའི་རྨོངས་པ་ཆུང་ངུ་ཆོས་ཅན། མདོ་ལས་ཀུན་ཏུ་རྨོངས་པ་དང་མུན་པའི་རྣམ་པ་ཞེས་པའི་
དངོས་བསྟན་གྱི་ཀུན་ཏུ་རྨོངས་པ་དང་མུན་པའི་རྣམ་པ་ཅན་དུ་ཐལ། མདོ་ལས་རྨོངས་པ་
ཞེས་པའི་དངོས་བསྟན་གྱི་དེ་ཡིན་པའི་ཕྱིར། ཞེས་པ་ནས། ཆུང་ངུ་གང་ཡིན་པ་དེ་ནི་རྨོངས་
པའི་སྒྲས་བསྟན་ཏོ། །འབྲིང་གང་ཡིན་པ་དེ་ནི་ཀུན་ཏུ་རྨོངས་པའི་སྒྲས་བསྟན་ཏོ། །ཆེན་
པོ་གང་ཡིན་པ་ནི་མ་རིག་པ་དང་མུན་པའི་རྣམ་པའི་སྒྲས་བསྟན་ཏོ། །ཞེས་གསུངས་པའི་
ཕྱིར། གཞན་ཡང་གཟུགས་མེད་ཀྱི་དེ་ཆུང་ངུ་གཟུགས་ཀྱི་དེ་འབྲིང་འདོད་པའི་དེ་ཆེན་པོར་
བཤད་པས་དེ་གསུམ་ཡང་བསྟན་པར་སེམས་སོ། །ཞེས་ཕྱི་མ་གསུམ་ཡང་ནང་ཕན་ཚུན་
འགལ་བ་ལྟ་བུར་གསུངས་པ། དང་པོ་གསུམ་མདོའི་དངོས་བསྟན་གཙོ་བོའི་དེ་གསུམ་འགལ་
ཡང་སྤྱིར་མི་འགལ་བ། གཏེར་མཛོད་ལས། དེ་གསུམ་གྱི་འགལ་ཟླ་མི་མཐུན་ཕྱོགས་གསུམ་

འགྲེལ་མཆན་སྐབས་ལྔ་པ། 253 རྩེ་མོའི་སྦྱོར་བ།
གྱིས་འགལ་ཟླ་བྱེད་ཚུལ་འདྲ་ཡང༌། ཞེས་པ་ལྟར། ཆེན་མོར། ཤེས་རབ་གསུམ་པོ་རེ་
རེའི་འགལ་ཟླའི་མ་རིག་པ་གསུམ་པོ་རེ་རེ་ལ། ཞེས་གསུངས་པའི་ཕྱིར། ཕྱི་མ་གསུམ་
ཡང་ཐེ་ཚོམ་ལོག་རྟོག་མ་རྟོགས་པ་དང་མཚུངས་ལྡན་ལ་རིམ་བཞིན་སྦྱར་བ་གང་ཞིག་དེ་
རེ་རེ་ལ་ཁམས་གསུམ་ལ་སྦྱར་བའི་ཆུང་འབྲིང་ཆེ་གསུམ་ཡོད་པའི་ཕྱིར། སྤྱིར་མི་འགལ་
ཡང་སྦྱར་ཚུལ་སོ་སོའི་དབང་དུ་བྱས་ན། གཟུགས་མེད་ལོག་ལྟ་དང་མཚུངས་ལྡན་གྱི་མ་
རིག་པ། ཆུང་འབྲིང་ཆེ་གསུམ་ལ་སྦྱར་བའི་རྨོངས་པ་དང་ཞེས་པའི་དེ་ཡིན་གྱི། ཕྱི་མ་
གཉིས་མིན་ལ། ཐེ་ཚོམ་ལོག་རྟོག་མ་རྟོགས་པ་གསུམ་ལ་སྦྱར་བའི་ཀུན་ཏུ་རྨོངས་པ་དང་
ཞེས་པའི་དེ་ཡིན་གྱི་ཐོག་མཐའ་གཉིས་མ་ཡིན་པའི་ཕྱིར། གཏེར་མཛོད་ཀྱི་དེ་དེ་ལ་དགོངས་
སྟེ༑ གཏེར་མཛོད་ལས། འདི་སྐོར་ལ་རིགས་པ་ཕྲ་མོ་དགོས་ཞིབ་ཆ་མང་ངོ༌། །ཞེས་
དང་། འདིའི་ཞིབ་ཆ་རང་ལུགས་སྐབས་སུ་འཆད་དོ་ཞེས་པ་རང་ལུགས་སྐབས་སུ་བརྒྱད་
བརྒྱ་དང་བཅུ་བྱས་པ་དེ་ཡིན་པའི་ཕྱིར་རོ། །ལུང་རིགས་གཏེར་མཛོད་དང་རྟེན་འབྲེལ་
ཆེན་མོ་གཉིས་ཀྱིས་རྨོངས་པ་སོགས་མ་རྟོགས་ལོག་རྟོག་ཐེ་ཚོམ་གསུམ་ལ་སྦྱོར་ཚུལ་མི་འདྲ་
ཞིང་གཉིས་ཀས་རྟེན་འབྲེལ་མདོ་འགྲེལ་དང་དེའི་འགྲེལ་བཤད་དྲངས་པས་སྦྱར་ཚུལ་གཉིས་
ཡོད་དམ་དཔྱད། ལུང་རིགས་བང་མཛོད་དུ་སྔ་མ་ལྟར་བྱས་སོ། །མདོ་འདི་ལ་བརྟེན་ནས་
དོན་སྨྲ་བས་ཐོག་མའི་མ་རིག་པ་ལ་འཛིན་ཚུལ་མེད་པ་བཞག་ཀྱང་ཐོགས་མེད་སྐུ་མཆེད་
ཀྱིས་ལྟ་མིན་ཁོ་ནར་བྱས་ལ། ས་ལུ་ལྗང་བའི་མདོ་ལས་མ་རིག་པའི་རྣམ་གྲངས་བཅུ་བདུན་
གསུངས་པས་སྐྱེས་བུའི་ཁམས་དྲུག་ལ་ཆ་མེད་པའི་གཅིག་པུ་དང་རྫས་ཡོད་ཀྱི་རིལ་བོ་དང་
རྒྱུན་གྱིས་རྟག་པ་དང་རྒྱུ་དུས་ནས་ཡོད་པས་བརྟན་པ་དང་འབྲས་དུས་སུ་མི་འཇིག་པར་འགྲོ་
བས་ཐེར་ཟུག་དང་ཁྱད་པར་དེ་ལྔ་དང་ལྡན་པས་བདེ་བར་འདུ་ཤེས་པའི་མ་རིག་པ་དྲུག་བདག་
འཛིན་གྱི་མ་རིག་པའི་རྒྱུར་སྔོན་དུ་བསྟན་ལ། བདག་ཏུ་འདུ་ཤེས་པ་ནས་ང་ཞེས་བྱ་བའི་
བར་བདག་གི་རྣམ་གྲངས་བཅུས་ཁམས་དྲུག་འདུས་པ་ལ་ངར་འཛིན་པའི་མ་རིག་པ་དང་།

འགྲེལ་མཆན་སྐབས་ལྔ་པ། 254 རྩེ་མོའི་སྦྱོར་བ།
བདག་ག་ཞེས་པས་ང་ཡིར་འཛིན་པའི་མ་རིག་པ་བཤད་པས་ལུང་རིགས་གཏེར་མཛོང་ལས།
འདིས་ནི་མ་རིག་པའི་དབྱེ་བ་གསུམ་བཤད་ཅིང་གསུངས་པ་དེའོ། །ས་བཅུ་བའི་མདོ་ལས།
འཇིག་རྟེན་དུ་ཉེས་པར་སྤྱོད་པ་གང་ཇི་སྙེད་པ་དེ་ཐམས་ཅད་ནི་བདག་ཏུ་མངོན་པར་ཞེན་
པ་ལས་བྱུང་བ་ཡིན་ཏེ། བདག་ཏུ་མངོན་པར་ཞེན་པ་དང་བྲལ་ན་མི་འབྱུང་ངོ་། །ཞེས་
སྔ་མ་དང་འདི་གཉིས་ཀྱིས་འཇིག་ལྟ་མ་རིག་པ་དང་ཐོག་མའི་མ་རིག་པ་ལ་བདག་འཛིན་
དགོས་པར་གསུངས་པས་མདོ་འདི་གསུམ་དབུ་སེམས་ཀྱི་ཡན་ལག་བཅུ་གཉིས་བཤད་པའི་
བར་གསུངས་ལ། རྟེན་འབྲེལ་གྱི་མདོ་འདིར་དོན་སྨྲ་སྡེ་གཉིས་ཀྱང་བརྟེན་པས་མ་རིག་
པ་སུམ་ཅུ་དང་བདུན་སོགས་ཆེན་མོ་ལྟར་འདོད་ལ། མ་རིག་པའི་སྐད་དོད་ཨ་བིཏྱ་ཞེས་
པའི་བིཏྱ་རིག་པ་དེ་ཨས་བཀག་པས་མ་དགག་ཚིག་ཏུ་བྱེ་སྨྲ་ཕལ་ཆེར་དང་ཐོགས་མེད་སྐུ་
མཆེད་ཀྱིས་དགག་སྒྲ་བདུན་གྱི་ཐ་མ་ལ་བྱས་ཀྱང༌། མདོ་སྡེ་བའི་བཙུན་པ་ཆོས་སྐྱོབ་དང་།
ཕྱོགས་གླང་ཡབ་སྲས་རྗེས་འབྲང་གི་མདོ་སེམས་དང་། དབུ་མ་བ་ཐམས་ཅད་ཀྱིས་འཇིག་
ལྟ་མ་རིག་པར་འདོད་པས་སྨད་པ་དང་གཉེན་པོའི་དགག་སྒྲ་གཉིས་ཀ་བྱས་ཆོག་སྟེ། གཏེར་
མཛོད་ལས། དགག་ཚིག་བཞི་བ་སྨད་པའི་དོན་ཙམ་ཡང་འདིར་མི་རུང་སྟེ། ནས། ལྷག་
མས་འཇིག་ལྟ་མ་རིག་པར་ཐལ་བ་འཕེན་ལ། དེ་དབུ་སེམས་གཞན་གྱི་སྐབས་འདིར་འདོད་
ཆོག་ཀྱང་། ཞེས་བཞི་བར་ཙམ་སྒྲ་སྦྱར་བའི་ཕྱིར། ལུང་རིགས་བང་མཛོད་ཀྱི་དོན་དེའོ།།
གང་ཟག་གི་བདག་འཛིན་དུ་གྱུར་བའི་མ་རིག་པའི་མཚན་ཉིད་ལ་བང་མཛོད་དུ་གཙོ་བོ་སྨོས་
པས་རྨོངས་ཙམ་འགོག་གསུངས་པ་གཏེར་མཛོད་དང་ཆེན་མོར་ཞིབ་ཆ་གནང་བ་ཆོས་ཀྱི་
བདག་འཛིན་ལ་ཡང་སྦྱར་རོ། །ཡན་ལག་གཉིས་པའི་ཀུན་སློང་དུ་གྱུར་བའི་ཉོན་མོངས་
ཅན་གྱི་སེམས་བྱུང་རྨོངས་པ་དེ། ཡན་ལག་དང་པོའི་མ་རིག་པའི་མཚན་ཉིད་ཡིན་ཏེ། གཏེར་
མཛོད་ལས། ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་དེ་ལའང་དུ་མ་ཡོད་དེ། བདག་
འཛིན་དང་ལས་འབྲས་ལ་རྨོངས་པའི་དེ་གཉིས་ཡོད་པའི་ཕྱིར་ཏེ། ཀུན་བཏུས་ལས། རྨོངས་

འགྲེལ་མཆན་སྐབས་ལྔ་པ། 255 རྩེ་མོའི་སྦྱོར་བ།
པ་ནི་གཉིས་ཏེ། འབྲས་བུ་རྣམ་པར་སྨིན་པ་ལ་རྨོངས་པ་དང༌། དེ་ཁོ་ནའི་དོན་ལ་རྨོངས་
པའོ། །ཞེས་གསུངས་པའི་ཕྱིར། དེའི་བདག་འཛིན་གྱི་དེལའང་གཉིས་ཡོད་དེ། ཐོག་མའི་
མ་རིག་པ་རྒྱུའི་ཀུན་སློང་དུ་གྱུར་བའི་དེ་དང༌། དུས་ཀྱི་ཀུན་སློང་དུ་གྱུར་བའི་དེ་གཉིས་ཡོད་
པའི་ཕྱིར། ཞེས་དང་། བང་མཛོད་ལས། ཡན་ལག་དང་པོ་ལ་ཡང་རྒྱུ་དང་དུས་ཀྱི་ཀུན་
སློང་གཉིས་ཡོད་ཅིང་། ཞེས་གསུངས་པའི་ཕྱིར། རོལ་མཚོ་ལས། རང་དང་རྟེན་འབྲེལ་
ཚར་གཅིག་ཏུ་གཏོགས་པའི་འཕེན་བྱེད་ལས་ཀྱི་ཀུན་སློང་དུ་གྱུར་བའི་དེ་ཁོ་ན་ཉིད་ལ་རྨོངས་
པའི་སེམས་བྱུང་ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་མ་རིག་པའི་མཚན་ཉིད། ཞེས་
དང་། བསོད་གྲགས་པའི་སྤྱི་དོན་ལས། ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་
མ་རིག་པ་ཡིན་ན། དེ་ཁོ་ན་ཉིད་ལ་རྨོངས་པའི་མ་རིག་པ་ཡིན་པས་ཁྱབ་སྟེ། ཞེས་དང༌།
དེའི་མཐའ་དཔྱོད་ལས། དེ་དང་ཡན་ལག་བཅུ་གཉིས་ཀྱི་ཐོག་མའི་མ་རིག་པ་དང་འཁོར་
བའི་རྩ་བར་གྱུར་བའི་མ་རིག་པ་དོན་གཅིག་གསུངས་པ། གསེར་ཕྲེང་ལས། དེ་ལྟར་གསུངས་
པ་ཡང་དུས་ཀྱི་ཀུན་སློང་ལ་དགོངས་ཀྱི་རྒྱུའི་ཀུན་སློང་ནི་དེ་ཁོ་ན་ཉིད་ལ་རྨོངས་པ་གཅིག་
པུ་སྟེ་སྔར་བཤད་པ་ལྟར་རོ། །དེའི་ཕྱིར་ཡན་ལག་བཅུ་གཉིས་ཀྱི་དང་པོ་ཡང་དེ་ཁོ་ནའོ།།
ཞེས་པར་བརྟེན་ཀྱང་། ཡན་ལག་བཅུ་གཉིས་ཀྱི་དང་པོ་ཡང་དེའོ་ཞེས་པ་དང་པོའི་ཐོག་མའི་
མ་རིག་པ་ཡིན་པ། དེའི་མཇུག་ཏུ་འདི་ཡང་སྲིད་འཕེན་བྱེད་ཡིན་ཞིང་བདེན་པ་མཐོང་བ་
ལ་འཕེན་བྱེད་མེད་པར་མདོ་འགྲེལ་ལས་གསུངས་པས། ཞེས་དང༌། རྒྱུའི་ཀུན་སློང་ནི་
དེ་ཁོ་ན་ཉིད་ལ་རྨོངས་པ་གཅིག་པུ་སྟེ་སྔར་བཤད་པ་ལྟར་རོ། །ཞེས་སྔར་བཤད་པ། རྟེན་
འབྲེལ་ཙམ་གྱི་ཕུང་བོ་འདིའི་རང་བཞིན་མ་ཤེས་པས་རྨོངས་པ་ན་བདག་ཏུ་འཛིན་ལ། ཞེས་
པ་དེ་ཡིན་པས་དེ་ཐོག་མའི་མ་རིག་པ་ཡིན་ཕྱིར། འདུ་བྱེད་ཀྱི་ལས་རང་དང་ཚར་གཅིག་
པའི་ཡན་ལག་དང་པོ་དང་དུས་མཉམ་དུ་ཡོད་ཀྱང་ཐོག་མའི་མ་རིག་པ་དང་དུས་མཉམ་དུ་
མེད་ཟེར་དགོས་སོ། །གཏེར་མཛོད་ལས། སྦྱོར་བྱུང་གི་དབང་དུ་བྱས་ནས་དེ་དག་གི་གོང་

འགྲེལ་མཆན་སྐབས་ལྔ་པ། 256 རྩེ་མོའི་སྦྱོར་བ།
མའི་ཉེར་བསྡོགས་ཡན་ཆད་མ་ཐོབ་པའི་རྒྱུད་ལ་ས་གོང་མའི་ཡན་ལག་གཉིས་པའི་ཐོག་མའི་
མ་རིག་པ་མེད་དེ། དེ་མ་ཐོབ་པར་ས་དེའི་ཡན་ལག་གཉིས་པ་མི་བསགས་ལ། ལས་དེ་
ཐོག་མའི་མ་རིག་པས་དངོས་ཀྱིས་ཀུན་ནས་སློང་བ་གཅིག་དགོས་པའི་ཕྱིར། ཞེས་པ་མདོ་
ལས་དེའི་བྱེད་ལས་རྨོངས་པར་བྱེད་པ་དང་འདུ་བྱེད་ཀྱི་དངོས་ཀྱི་ཀུན་སློང་བྱེད་པ་གཉིས་
ལས་རྒྱུ་བྱེད་པའི་དོན་ཡིན་གྱི། གཉིས་པའི་དངོས་རྒྱུ་བྱེད་པས་མ་ཁྱབ་སྟེ། རྣམ་འགྲེལ་
ལས། བདག་ཡོད་ན་ནི་གཞན་དུ་ཤེས། །བདག་གཞན་ཆ་ལས་འཛིན་དང་སྡང་། །ཞེས་
དང༌། གསེར་ཕྲེང་ལས། དེ་ལས་ཀྱང་བདག་ལ་ཆགས་པར་འགྱུར་བས་གང་གི་ཚེ་བདག་
ལ་ལྷག་པར་ཆགས་པ་དེའི་ཚེ་བདག་བདེ་བར་འདོད་ཅིང་སྡུག་བསྔལ་བར་མི་འདོད་དོ། །དེ་
ལ་ཡང་ཚེ་འདི་ཙམ་ལ་བདེ་བར་འདོད་པས་ནི་མི་དགེ་བ་ལ་འཇུག་པས་ངན་འགྲོའི་རྒྱུ་བསོད་
ནམས་མ་ཡིན་པ་དང་། ཞེས་པ་ལྟར། བང་མཛོད་ལས། དེ་གཉིས་ཀྱི་བར་དུ་སྦྱོར་མཐའི་
ཡིད་བྱེད་ཀྱིས་ཆོད་པ་ཡོད་ལ་མི་དགེ་བའི་རྩ་བ་གསུམ་ཅི་རིགས་ཀྱིས་ཆོད་པའང་ཡོད་པའི་
ཕྱིར། ཞེས་གསུངས་པའི་ཕྱིར། སྦྱོར་བྱུང་གི་དབང་དུ་བྱས་ནས་དེའི་ཐོག་མའི་མ་རིག་
པ་སྐྱེ་བ་ལ་ས་དེའི་ཉེར་བསྡོགས་ཐོབ་དགོས་ཀྱང་སྦྱོར་མཐའ་ཐོབ་མི་དགོས་ཟེར་རམ་དཔྱད།
ཡང་དེ་ཉིད་ལས། འདི་ནི་སྨོན་ལམ་དབང་མ་ཡིན་པར་ཤིན་ཏུ་གསལ། སྤྱིར་སྨོན་ལམ་
དབང་གིས་ཡོད་གསུངས་པ། ལམ་རིམ་ལས། བྱང་སེམས་ཀྱིས་སྨོན་ལམ་དང་སྙིང་རྗེའི་
དབང་གི་སྲིད་པར་སེམས་ཅན་གྱི་དོན་དུ་སྐྱེ་བ་འཛིན་པ་ལ་སྐྲག་པར་མི་བྱ། ཞེས་པའི་དོན་
ནོ༑ ༑ཞེས་པ་ལྟར་འདོད་ཉོན་རགས་པ་ལ་ཆགས་བྲལ་མ་བྱས་པར་གོང་མར་སྐྱེས་པ་ཡོད་
དམ་དཔྱད།
ཚད་མ་མདོའི་དར་ཊཱི ཀ་ལས་མ་རྟོགས་པ་གསུམ་གསུངས་པའི་དང་པོ་ནི། བྱ་དང་
རི་དྭགས་སོགས་ཀྱི་རྒྱུད་ན་གསུང་རབ་ཀྱི་དོན་ལ་རྨོངས་ཙམ་གྱི་མ་རིག་པ་དང༌། གཉིས་
པ་ནི། དེའི་དོན་ལ་དཔྱད་པ་ཅུང་ཟད་བྱས་ཀྱང་མ་རྫོགས་སྐབས་ཀྱི་རྨོངས་པ་དང༌། གསུམ་

རྩེ་མོའི་སྦྱོར་བ།257འགྲེལ་མཆན་སྐབས་ལྔ་པ།
པ་ནི། རང་གི་བསམ་ངོར་དཔྱད་པ་རྫོགས་ཀྱང་འཛིན་མཚམས་མ་རྙེད་པའི་རྨོངས་པ་ལྟ་
བུ་ཡིན་པས་འཛིན་ཚུལ་མེད་ལ། དང་པོའི་དམིགས་ཡུལ་ལ་གསུང་རབ་ཀྱི་དོན་འཇོག་གམ་
དཔྱད་དེ། དེའི་རྒྱུད་ན་དེ་ལ་དམིགས་པའི་བདེན་འཛིན་ཡོད་པའི་ཕྱིར་རོ། །ཆེན་མོ་ལས།
རྟགས་གྲུབ་སྟེ། ཁྱོད་བདེན་འཛིན་རྒྱུད་ལྡན་གྱི་གང་ཟག་ཡིན་པའི་ཕྱིར། དེར་ཐལ། ཁྱོད་
རྒྱུན་མཐའི་བར་ཆད་མེད་ལམ་ཐོབ་ཁ་མན་ཆད་ཀྱི་གང་ཟག་ཡིན་པའི་ཕྱིར། ཞེས་དང་།
ཁྱོད་ཀྱི་རྒྱུད་ཀྱི་འཇིག་ལྟ་ཡོད་པར་ཐལ། ཁྱོད་ཉན་ཐོས་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་
ཐོབ་ཁ་མན་ཆད་ཀྱི་གང་ཟག་ཡིན་པའི་ཕྱིར། ཞེས་གསུངས་པས། དེ་འདྲའི་གང་ཟག་ལ་
རང་རྒྱུད་ན་ཆོས་ཐམས་ཅད་ལ་དམིགས་པའི་བདག་འཛིན་གཉིས་ཡོད་དགོས་སོ། །འཕེན་
བྱེད་ཀྱི་ལས་ཡིན་ན། རང་གི་ཀུན་སློང་དུ་གྱུར་བའི་འཇིག་ལྟ་ཡོད་པས་ཁྱབ་སྟེ། གཏེར་
མཛོད་ལས། འཕེན་བྱེད་ལས་བསོག་པ་ལ་ཐོག་མར་ངའོའམ་བདག་གོ་སྙམ་པའི་འཇིག་
ལྟ་ཞིག་སྐྱེད་དགོས་པས་དེ་འདྲའི་འཇིག་ལྟ་ཐོག་མའི་མ་རིག་པར་མདོ་བསྟན་བཅོས་ལས་
བཤད། ཅེས་པའི་མདོ་སྔར་དྲངས་པ་དང༌། རྣམ་འགྲེལ་ལས། གང་ཞིག་བདག་མཐོང་
དེ་ལ་ནི། །ང་ཞེས་རྟག་ཏུ་ཞེན་པར་གྱུར། །ཞེས་སོགས་དང༌། འཇུག་པར། དང་པོར་ང་
ཞེས་བདག་ལ་ཞེན་གྱུར་ཅིང༌། ཞེས་གསུངས་པའི་ཕྱིར། ཐོག་མའི་མ་རིག་པའི་རྒྱུ་ཚུལ་
མིན་ཡིད་བྱེད་དང་བདེན་འཛིན་སོགས་ཡོད་ཀྱང་མདོ་ལས་དངོས་སུ་མ་བསྟན་པ། གཏེར་
མཛོད་ལས། འཁོར་བར་འཁོར་བའི་རྐྱེན་གྱི་གཙོ་བོ་དང་རྩ་བ་མ་རིག་པ་འདི་ཡིན་ནོ། །ཞེས་
ཤེས་པའི་ཆེད་དུའང་དེའི་རྐྱེན་མ་བསྟན་པའི་ཕྱིར། ཞེས་གསུངས་སོ།།ཐོག་མའི་མ་རིག་
པ་དང་འཁོར་རྩ་ལ་མུ་བཞི་བྱས་པས། བསོད་གྲགས་པས་ཐོག་མའི་མ་རིག་པ་དང་འཁོར་
རྩར་གྱུར་བའི་མ་རིག་པ་དོན་གཅིག་ཏུ་འདོད་པ་དང༌། དོན་གསང་མཁན་པོས་ཐོག་མའི་
མ་རིག་པ་མཐོང་སྤང་ཁོ་ནར་འདོད་པ་རྣམས་བཀག་གོ །ཆེན་མོ་ལས། གཉིས་པ་འདུ་
བྱེད་ཀྱི་རྒྱུའི་ཀུན་སློང་ཡིན་ལ་ཐོག་མའི་མ་རིག་མིན་པ་ནི་ལུགས་འདི་ལ་འཕེན་བྱེད་ཀྱི་ལས་

འགྲེལ་མཆན་སྐབས་ལྔ་པ། 258 རྩེ་མོའི་སྦྱོར་བ།
དེའི་རྒྱུར་གྱུར་བའི་ལྟ་མིན་གྱི་མ་རིག་པ་དང་དེར་གྱུར་བའི་ལས་འབྲས་ལ་རྨོངས་པའི་མ་
རིག་པ་རྣམས་ཡིན་ཀྱང༌། ཞེས་པ་འཇིག་ལྟ་དང་མཚུངས་ལྡན་དུ་མ་སོང་བའི་ལྟ་མིན་གྱི་
མ་རིག་པ་ལ་དགོངས་ཀྱི། ཐོག་མའི་མ་རིག་པར་གྱུར་བའི་འཇིག་ལྟ་དང་མཚུངས་ལྡན་
གྱི་དེ་ཐོག་མའི་མ་རིག་པ་ཡིན་པས། བང་མཛོད་དུ། རིགས་གནས་སྨོས་པས་ལྟ་མིན་སྡུད་
ཅིང་། ཞེས་དང་། ཆེན་མོ་ལས། སྤྱིར་ལྟ་མིན་གྱི་མ་རིག་པ་གཅིག་ཀྱང་ཡོད་དམ་དཔྱད།
ཅེས་གསུངས་སོ། །དེས་ན་ཐོག་མའི་མ་རིག་པ་ལ་འཇིག་ལྟའམ་དེ་དང་མཚུངས་ལྡན་ཅི་
རིགས་དགོས་པ་མདོ་བསྟན་བཅོས་ལྟར་ཀུན་མཁྱེན་གྱི་དགོངས་པའོ། །
འཇིག་ལྟ་ཉི་ཤུ་ནི། ཀུན་བཏུས་ལས། གང་ཉེ་བར་ལེན་པའི་ཕུང་པོ་ལྔ་བོ་དག་ལ་
འཇིག་ཚོགས་ལ་ལྟ་བའི་མཐའ་ཉི་ཤུ་བོ་གཟུགས་བདག་ཡིན་པར་ལྟ་བ་དང་། བདག་གཟུགས་
དང་ལྡན་པ་དང༌། གཟུགས་བདག་གི་ཡིན་པ་དང༌། གཟུགས་ལ་བདག་གནས་པ་དང་།
ནས། ལྔ་ནི་བདག་ཏུ་ལྟ་བའོ། །བཅོ་ལྔ་ནི་བདག་གིར་ལྟ་བའོ། །ཞེས་པ་ལྟར། འཇུག་
པར་ཡང་གསུངས་པ་ལས་མཚན་གཞི་མི་གསལ་ལ། རེད་མདའ་བའི་ཀུན་བཏུས་འགྲེལ་
བ་ལེགས་བཤད་རྒྱ་མཚོ་ལས། དེ་ཁ་ཅིག་ནི་བདག་ཕུང་བོ་དང་གཅིག་ཏུ་སྒྲོ་འདོགས་པར་
བྱེད་ལ། ཁ་ཅིག་ནི་བདག་ཕུང་བོ་ལས་གཞན་དུ་སྒྲོ་འདོགས་པར་བྱེད་དོ། །གང་ཞིག་གཅིག་
ཏུ་སྒྲོ་འདོགས་པ་དེ་དག་ནི་གཟུགས་བདག་ཡིན་པར་ལྟ་བ་ནས་རྣམ་པར་ཤེས་པ་བདག་ཡིན་
པར་ལྟ་བའི་བར་ཕུང་བོ་ལྔ་བོ་འདི་ཙམ་དུ་ཟད་པ་ཡིན་ཏེ། བདག་ཏུ་སྒྲོ་འདོགས་པའི་གཞི་
གཞན་མ་དམིགས་པའི་ཕྱིར་རོ། །ཞེས་བདག་ཕུང་བོ་ལྔ་དང་ངོ་བོ་གཅིག་པའི་བདག་ཏུ་འཛིན་
པའི་འཇིག་ལྟ་ལྔ་དང༌། ཡང་དེ་ཉིད་ལས། གང་ཞིག་བདག་དོན་གཞན་དུ་སྒྲོ་འདོགས་པ་
དེ་དག་ཀྱང་བདག་ལ་ཕུང་བོ་བརྟེན་པའམ་ཕུང་བོ་ལ་བདག་བརྟེན་པ་གཉིས་སུ་གནས་ཏེ། རྣམ་
པ་གཞན་མི་འཐད་པའི་ཕྱིར། ཕུང་བོ་དང་མི་ལྡན་པའི་བདག་ཏུ་ཡང་ཁས་མི་ལེན་པའི་ཕྱིར་
རོ༑ ༑ནས། བདག་ལ་ཕུང་བོ་བརྟེན་པར་འདོད་པ་དེ་ཡང་ཕུང་བོ་བདག་གི་ཁྱད་ཆོས་སུ་

འགྲེལ་མཆན་སྐབས་ལྔ་པ། 259 རྩེ་མོའི་སྦྱོར་བ།
ལྡན་པར་འཛིན་པ་དང་། ཕུང་བོ་བདག་གིས་དབང་སྒྱུར་བྱར་འཛིན་པ་གཉིས་ཡིན་ལ། དང་
པོ་ནི། བདག་ལ་གཟུགས་ལྡན་པ་ནས། རྣམ་པར་ཤེས་པ་དང་ལྡན་པའི་བར་དུ་ལྔ་བོ་འདི་
ཙམ་ཟད་ལ། ཕྱི་མ་ཡང་གཟུགས་བདག་གི་ཡིན་པ་ནས་རྣམ་པར་ཤེས་པ་བདག་གི་ཡིན་
པའི་བར་ལྔ་བོ་འདི་ཙམ་དུ་ཟད་པའི་ཕྱིར་རོ། །ཞེས་བདག་ཕུང་བོ་ལྔ་དང་ལྡན་པ་པོའི་བདག་
དང་། ཕུང་བོ་ལྔ་ལ་དབང་བསྒྱུར་བ་བོའི་བདག་ཏུ་འཛིན་པ་གཉིས་ཡིན་ཏེ། དེ་ཉིད་ལས།
ཅིའི་ཕྱིར་བཅོ་ལྔ་ནི་བདག་གིར་ལྟ་བ་ཡིན་ཞེ་ན། བདག་གཟུགས་དང་ལྡན་པ་ནས་རྣམ་པར་
ཤེས་པ་དང་ལྡན་པའི་བར་ནི་བདག་གི་བར་ལྟ་བ་ཡིན་ཏེ། དཔེར་ན་སྐྱེ་བུ་དང་རྒྱན་བཞིན་
དུ་ཕུང་བོ་ལྔ་བོ་དེ་དག་བདག་གི་ཁྱད་ཆོས་སུ་འབྲེལ་བའི་ཕྱིར་རོ། །གཟུགས་བདག་གི་ཡིན་
པ་ནས་རྣམ་པར་ཤེས་པ་བདག་གི་ཡིན་པའི་བར་ལྔ་ཡང་བདག་གིར་ལྟ་བ་ཡིན་ཏེ། དཔེར་
ན༑ སྐྱེས་བུ་དང་དེའི་ནོར་བཞིན་དུ་ཕུང་བོ་ལྔ་ནི་བདག་གི་དབང་བསྒྱུར་བྱར་འཛིན་པའི་
ཕྱིར་རོ། །ཞེས་གསུངས་པའི་ཕྱིར། གོང་དུ་ཕུང་བོ་ལ་བདག་བརྟེན་པ། ཞེས་པའི་སེངྒེ་རི་
སུལ་ལ་གནས་པ་བོ་ཡིན་པ་ལྟར་བདག་རང་གི་གདགས་གཞིའི་ཕུང་བོ་ལྔ་ལ་གནས་པ་བོའི་
གང་ཟག་གི་བདག་ཏུ་གྲུབ་པར་འཛིན་པ་ཡིན་ཏེ། དེ་ཉིད་ལས། གཟུགས་ལ་བདག་གནས་
པ་ནས་རྣམ་པར་ཤེས་པ་ལ་བདག་གནས་པའི་བར་ལྔ་ཡང་བདག་གི་ལྟ་བ་ཡིན་ཏེ། དཔེར་
ན་འོ་མ་ལ་མར་གྱི་སྙིང་བོ་རྗེས་སུ་ཞུགས་པའམ་རི་སུལ་ན་སེངྒེ་གནས་པ་བཞིན་དུ་བདག་
དེ་ནི་ལུས་ཀྱི་ཡན་ལག་རྣམས་དང་གོ་ས་ཐ་དད་དུ་མི་འཇུག་པར་དེ་དག་ལ་ཁྱབ་པའི་སྒོ་ནས་
རྗེས་སུ་ཞུགས་པར་འཛིན་པའི་ཕྱིར་རོ། །ཞེས་གསུངས་པའི་ཕྱིར། མདོར་བསྡུ་ན་བདག་
རང་གི་གདགས་གཞིའི་ཕུང་བོ་ལྔ་དང་ངོ་བོ་གཅིག་པའི་བདག་ཏུ་ལྟ་བ་ལྔ་དང༌། བདག་རང་
གི་གདགས་གཞིའི་ཕུང་བོ་ལྔ་དང་ལྡན་པ་བོའི་བདག་ཏུ་ལྟ་བ་ལྔ་དང༌། དེ་ལ་དབང་བསྒྱུར་
བ་བོའི་བདག་ཏུ་ལྟ་བ་ལྔ་དང༌། དེ་ལ་གནས་པ་བོའི་བདག་ཏུ་ལྟ་བ་ལྔ་སྟེ་ཉི་ཤུའོ། །ཀུན་
བཏུས་ལས་འདི་དག་འཇིག་ལྟ་ལྷན་སྐྱེས་སུ་གསུངས་ཏེ། དེ་ཉིད་ལས། འཇིག་ཚོགས་ལ་

འགྲེལ་མཚན་སྐབས་ལྔ་པ། 260 རྩེ་མོའི་སྦྱོར་བ།
ལྟ་པ་དཔྱད་པའི་གཞི་ཅན་ཞེས་བྱའམ་མ་དཔྱད་པའི་གཞི་ཅན་ཞེས་བྱ་ཞེ་ན། མ་དཔྱད་
པའི་གཞི་ཅན་ཞེས་བྱ་སྟེ། ཐག་པ་ལ་སྦྲུལ་གྱི་བློ་བཞིན་ནོ། །ཞེས་དང་། དར་ཊཱིཀ་ལས།
འཇིག་ལྟ་ལྷན་སྐྱེས་སྤང་བྱའི་གཙོ་བོར་ཤེས་པའི་ཆེད་དུ་དེ་ལྟར་སྨོས་ཀྱི། ཞེས་གསུངས་
པའི་ཕྱིར། རྣམ་བཤད་དགོངས་པ་རབ་གསལ་ལས་ཀྱང༌། གལ་ཏེ་བདག་གཟུགས་ཕུང་
སོགས་དང་ངོ་བོ་ཐ་དད་པར་ལྟ་བ་ལྔ་བསྣན་ནས་ཕུང་བོ་རེ་རེ་རྣམ་པར་དཔྱད་པ་ལྔ་ལྔ་ཉེར་
ལྔ་སྐབས་སུ་བབ་ལ། རྩ་ཤེས་ལས་ཀྱང་། ཕུང་མིན་ཕུང་བོ་ལས་གཞན་མིན། །དེ་ལ་
ཕུང་མེད་དེར་དེ་མེད། །དེ་བཞིན་གཤེགས་པ་ཕུང་ལྡན་མིན། །དེ་བཞིན་གཤེགས་པ་གང་
ཞིག་ཡིན། །ཞེས་གསུངས་པ་མ་ཡིན་ནམ། དེའི་ཕྱིར་ཆ་ཉེར་ལྔར་འགྱུར་དགོས་པ་ལ་ཆ་
ཉི་ཤུ་ཇི་སྐད་བརྗོད་ཅེ་ན། འཇིག་ལྟའི་ཆ་ཉི་ཤུ་བོ་དེ་དག་ནི་མདོ་ལས་རྣམ་པར་བཞག་ལ།
དེ་ལྟར་འཇོག་པའི་རྒྱུ་མཚན་ནི། སྔོན་དུ་ཕུང་བོ་རྣམས་མ་བཟུང་བར་འཇིག་ལྟས་བདག་
ཏུ་མངོན་པར་ཞེན་པར་མི་ནུས་པས་རྣམ་པ་བཞི་བཞིའི་སྒོ་ནས་ཕུང་བོ་རྣམས་ལ་དམིགས་
ཤིང་བདག་ལ་འཇུག་གོ །དེའི་ཕྱིར་ཕུང་བོ་རྣམས་མ་གཏོགས་པར་གཞན་དུ་བདག་ཏུ་ཞེན་
པའི་གཞི་ལྔ་བ་མུ་སྟེགས་པ་མ་གཏོགས་པ་ལ་མི་འབྱུང་བས་ཆ་ལྔ་བ་མ་གསུངས་སོ། །རྩ་
ཤེས་ལས་ཕྱོགས་གཞན་ལྔ་བ་གསུངས་པ་ནི། མུ་སྟེགས་པའི་ལུགས་དགག་པ་ཡིན་པའི་ཕྱིར་
རོ་ཞེས་བྱ་བར་ཤེས་པར་བྱའོ། །ཞེས་རྩ་ཤེས་ཀྱིས་ཉེར་ལྔ་བྱས་པ་ནི། རྣམ་ལྔའི་རྟགས་
ཟུར་ལྔའི་ལོག་འཛིན་ཡིན་ལ། དེའི་གཉིས་པ་མུ་སྟེགས་པས་བཏགས་པའི་བློ་ཀུན་བཏགས་
ཡིན་ཞིང་། ཉི་ཤུར་བྱས་པ་ལྷན་སྐྱེས་ཀྱི་དབང་དུ་བྱས་པར་གསུངས་སོ། །ཇི་སྲིད་ཕུང་
བོ་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །ཅེས་པ་ལྟར། སྔོན་དུ་ཕུང་བོ་བདག་
ཏུ་མ་བཟུང་བར་འཇིག་ལྟ་མི་སྐྱེ་བས་ཕུང་བོ་དམིགས་པ་ཡིན་པ་ལྟ་བུར་གསུངས་སོ། །འཇིག་
ལྟས་རང་རྐྱ་ཐུབ་པར་འཛིན་ཚུལ་ནི། གདགས་གཞི་སོགས་ལ་མ་བརྟེན་པའི་རང་དབང་
བར་འཛིན་པ་ཡིན་པས། དེ་ལ་ཆ་མེད་པའི་གཅིག་པུ་དང༌། རྫས་ཡོད་ཀྱི་རིལ་བོ་དང༌།

འགྲེལ་མཆན་སྐབས་ལྔ་པ། 261 རྩེ་མོའི་སྦྱོར་བ།
མི་འཇིག་པའི་རྟག་པ་དང་། སྔ་མ་ནས་ཡོད་པས་བརྟན་པ་དང༌། མི་འགག་པར་ཕྱི་མར་
འགྲོ་བས་ཐེར་ཟུག་སྟེ་ལྔ་ལྡན་གྱི་བདག་གི་འཛིན་ཚུལ་ཚང་ཡང་དེར་མི་འཛིན་ཏེ། དེ་རགས་
པའི་བདག་ཏུ་འཛིན་ཚུལ་ཡིན་པའི་ཕྱིར། ལྕང་སྐྱ་རིན་པོ་ཆེ་སོགས་གཞན་གྱིས་རང་རྐྱ་
འཛིན་ཐུབ་པའི་རྫས་ཡོད་དང་ཁྱད་མེད་བྱས་པ་མི་འཐད་དེ། སྔ་མ་ནི་ཡུལ་རང་གི་གནས་
ཚུལ་གཞན་ལ་མི་བརྟེན་པའི་དོན་ཡིན་ལ། རང་རྐྱ་འཛིན་ཐུབ་ཚུལ་ནི། རང་ཡུལ་ཅན་
གྱིས་འཛིན་ཚེ་དོན་སྤྱི་དང་དགག་བྱ་སོགས་ལ་མི་ལྟོས་པའི་དོན་ཡིན་པས། རྐྱ་འཛིན་ཞེས་
འཛིན་པ་སྦྱར་བའི་ཕྱིར་གཏན་མི་འདྲའོ། །འཇིག་ལྟ་མ་རིག་པར་མི་འདོད་པའི་ལུགས་ལ།
མ་རིག་པ་ལ་རང་སྟོབས་ཀྱི་མ་རྟོགས་པའི་བློ་ཡིན་པས་ཁྱབ་པ། ལམ་རིམ་ལས། མ་རྟོགས་
པའི་བློའོ། །ཞེས་པའི་དོན་ནོ། །དེས་ན་ལོག་རྟོག་ཏུ་གྱུར་བའི་སེམས་ཡིན་ན། རང་དང་
མཚུངས་ལྡན་གྱི་ལྟ་བ་ཡོད་དགོས་ཏེ། རང་དང་མཚུངས་ལྡན་གྱི་རང་སྟོབས་ཀྱིས་ལོག་
པར་འཛིན་པའི་ཤེས་འཆལ་ཡོད་པས་ཁྱབ་པའི་ཕྱིར་ཏེ། ལུང་རིགས་བང་མཛོད་ལས། འདི་
ལ་རྟེན་འབྲེལ་ཆེན་མོར་གཞན་རྒྱུད་ཀྱི་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་
མ་རིག་པ་བཞག་པ་ཁས་བླངས་མི་ནུས་སམ་སྙམ་ཏེ། རང་སྟོབས་ཀྱིས་ལོག་པར་འཛིན་
པ་ཤེས་འཆལ་ཁོ་ན་ལ་སྦྱར་བའི་ཕྱིར། ཞེས། རང་སྟོབས་ཀྱིས་ལོག་འཛིན་ལ་ཤེས་འཆལ་
དགོས་ཤིང་། དེ་ལ་ལྟ་བ་དགོས་པར། དེའི་མཇུག་ཏུ་ལྟ་བ་ལྔ་གང་རུང་མ་ཡིན་པའི་ལྟ་
ངན་དུ་མ་ཞིག་འོང་བར་སྣང་ངོ་། །ཞེས་གསུངས་སོ། །གོང་དུ་དགྲ་བཅོམ་པའི་རྒྱུད་ལ་
ཡང་བདེན་འཛིན་དུ་གྱུར་བའི་ཤེས་འཆལ་ཡོད་ལ། དེ་ཤེས་རབ་ཀྱི་རྫས་ཡིན་ཀྱང་འོ་མ་
རུལ་བ་ལྟར་གང་དང་མཚུངས་ལྡན་དུ་སོང་བའི་སྟོབས་ཀྱིས་འཆལ་བར་འགྱུར་བའི་ལྟ་མིན་
གྱི་མ་རིག་པ་ཡོད་པའི་ཕྱིར་ཏེ། ཞེས་པ་གོང་བསྒྲིགས་ན་རང་སྟོབས་ཀྱིས་ལོག་པར་འཛིན་
པའི་བདག་འཛིན་རྣམས་ལྟ་བར་གྱུར་བའི་མ་རིག་པ་དང༌། དེ་འོ་མ་རུལ་བ་ལྟར་ཤེས་འཆལ་
དུ་འགྱུར་བྱེད་ཀྱི་མ་རིག་པ་ལྟ་མིན་དུ་བཞག་ན་རྟེན་འབྲེལ་ཆེན་མོ་དང་གཏེར་མཛོད་ལས་

འགྲེལ་མཆན་སྐབས་ལྔ་པ། 262 རྩེ་མོའི་སྦྱོར་བ།
འཇིག་ལྟ་ལྟ་བུའི་དམིགས་རྣམ་ངེས་ཅན་གྱི་བློ་དང་མཚུངས་ལྡན་དུ་སོང་ཚེ་ཞེན་ཚུལ་ཡོད་
པའི་བློ་ཡིན་པར་བསྟན་བྱས་ཀྱང་རུང་བ་ལྟར་སྣང་བས་དཔྱད། ཅེས་པ་རྣམས་ཀྱི་དགོངས་
པར་འགྲོ་སྙམ་མོ། །ཀུན་བཏུས་ལས། ལྟ་བ་ནི་ཁོང་ཁྲོ་དང་ཐེ་ཚོམ་དང་མཚུངས་པར་
ལྡན་པ་མ་ཡིན་ནོ། །ཞེས་པ་ཡང་བྱེ་སྨྲ་སོགས་དང་ཐུན་མོང་བའི་བཤད་པ་ཡིན་གྱི། གོང་
མའི་ལུགས་ལ་ཐེ་ཚོམ་ལ་སྒྲོ་འདོགས་ཡོད་པར་རྣམ་འགྲེལ་ལས་གསུངས་ཤིང༌། གཏེར་
མཛོད་ལས། སྐབས་འདིར་འཇིག་ལྟ་ལའང་མི་དགེ་བ་ཡོད་པར་ཐལ། ཞེ་སྡང་དང་མཚུངས་
ལྡན་གྱི་དེ་ཡོད་པའི་ཕྱིར། ཞེས་དང༌། བསྡུས་དོན་ལས། བདག་འཛིན་གྱུར་བའི་ཞེ་སྡང་
འདི་ཡིས་འགྲུབ། །ཅེས་གསུངས་པའི་ཕྱིར། བང་མཛོད་ལས། མཐར་ལྟ་སོགས་བཞི་
ཡང་མ་རིག་པ་ཡིན་པར་ཐལ། འཇིག་ལྟ་ལ་དེའི་ཕྱིར་ཟེར་ན། ཚད་ལྡན་གྱི་གཞུང་གང་
ནས་ཀྱང་དེ་དག་མ་རིག་པར་མ་བཤད་པས་རེ་ཞིག་མ་ཁྱབ། ཅེས་རེ་ཞིག་སྦྱར་བས་དེ་མ་
རིག་པར་བཞག་གམ། ཡང་ན་དེ་དག་ནི་རང་གི་གཉེན་པོ་རིག་པ་ཡེ་ཤེས་ཀྱི་འགལ་ཟླའི་
གཙོ་བོ་ཡིན་པས་མ་རིག་པའི་སྒྲ་དོན་ཚང་སྙམ་པས་ཡིན་ལ། མདོ་ལས། སྟོང་བ་ཞི་བ་
སྐྱེ་བ་མེད་པའི་ཚུལ། །མི་ཤེས་པས་ནི་འགྲོ་བ་འཁྱམས་གྱུར་བ། །ཞེས་པ་ལྟར་བདག་ཏུ་
ལྟ་བ་ནི་བླང་དོར་ལ་རྨོངས་ནས་འཁོར་བར་འཆིང་བྱེད་ཀི་རྩ་བ་ཡིན་པས་མ་རིག་པར་བཞག་
ལ་མཐར་ལྟ་སོགས་མ་བཞག་སྙམ་སྟེ་གང་བདེ་དཔྱད། བསྡུ་བ་སོགས་ལས་སེམས་སེམས་
བྱུང་རྣམ་པ་མཚུངས་པ་མིན་པ་ལྟ་བུར་གསུངས་པ། དབུས་མཐའ་ལས། དེ་ལ་དོན་མཐོང་
རྣམ་པར་ཤེས། །དེ་ཡི་ཁྱད་པར་སེམས་ལས་བྱུང༌། །ཞེས་པ་ལྟར་ཡུལ་གྱི་རྣམ་པའམ་
ཁྱད་པར་དུ་མ་སེམས་བྱུང་གིས་འབྱེད་པའི་དོན་ཡིན་ལ། རྣམ་པ་མཚུངས་པ་ནི་ཡུལ་གང་
གི་རྣམ་པ་ཅན་དུ་མཚུངས་པའི་དོན་ཡིན་པས་མི་འདྲའོ། །མཐོང་སྤང་གི་ཡན་ལག་བཅུ་
གཉིས་ལ་བདེན་བཞི་མངོན་སུམ་དུ་མཐོང་བ་ལ་གེགས་བྱེད་པའི་ངན་འགྲོའི་ཡན་ལག་བཅུ་
གཉིས་འཇོག་གི་ངན་འགྲོར་སྐྱེ་བ་འཕེན་བྱེད་ཀྱི་ལས་དང་ཚར་གཅིག་པའི་ཡན་ལག་བཅུ་

འགྲེལ་མཆན་སྐབས་ལྔ་པ 263 རྩེ་མོའི་སྦྱོར་བ།
གཉིས་མི་འཇོག་སྟེ། དེ་ལ་སྒོམ་སྤང་ཡོད་པའི་ཕྱིར། ཕྱིར་མི་འོང་གིས་འདོད་པ་ན་སྤྱོད་
པ་ཐམས་ཅད་སྤོང་ཞེས་པ་སླར་འདོད་པར་ལས་ཉོན་གྱིས་མི་སྐྱེ་བའི་དོན་ནོ། །རྣལ་འབྱོར་
སྤྱོད་པའི་ས་ལས། དེའི་ལུས་རྣམ་པར་ཤེས་པ་དང་བཅས་པ་ཇི་སྲིད་དུ་བྲལ་ནས་ཚོར་བ་
མྱོང་བར་འགྱུར་གྱི་ལྡན་པ་ནི་མ་ཡིན་ནོ། །ཞེས་པར་བརྟེན་ནས་གཏེར་མཛོད་ལས། གཞན་
ཡང་སྤངས་བའི་ཤེས་བྱེད་མང་དུ་མཐོང་ངོ། །དེས་ན་བཙུན་པ་གཟན་དང་ལྡན་པ་དང་
བཅས་པ་ཡིན་ཀྱང་གཟན་རྒྱུད་ལ་མི་ལྡན་པ་ལྟར་རོ་སྙམ་མོ། །ཞེས་གསུངས་ཀྱང༌། ལྷག་
བཅས་པས་འཁོར་བ་མ་སྤངས་ཤིང་རྒྱུད་ལ་ལྡན་པར་ཕར་ཕྱིན་མཐའ་དཔྱོད་ལས་གསུངས་
པས། སྤངས་པའི་དོན་སླར་འཁོར་བར་མི་སྐྱེ་བ་དང་འཁོར་བར་སྐྱེ་བའི་ནུས་པ་རྒྱུད་ལ་
མི་ལྡན་པའི་དོན་ཡིན་ནམ་དཔྱད། མདོ་འགྲེལ་ལས། ཉོན་མོངས་གཞན་ལྡན་སྤྱི་ཡི་རྐྱེན།།
དེ་མེད་པ་ནི་གཙོ་བོའི་རྐྱེན། །ཞེས་པའི་དོན། ཐོག་མའི་མ་རིག་པས་འཕེན་བྱེད་མི་དགེ་
བའི་ལས་དང་དེ་དང་མཚུངས་ལྡན་གྱི་ཉོན་མོངས་རྣམས་ཀྱི་རྒྱུ་ཆ་མཉམ་པར་བྱེད་པས་སྤྱིའི་
རྐྱེན་ཟེར་ལ། དགེ་བའི་ལས་དང་མཚུངས་ལྡན་གྱི་དད་སོགས་གཙོ་བོ་དགེ་རྩ་གསུམ་གྱིས་
བསྐྱེད་པས་སྤྱི་མིང་མི་ཐོབ་ལ། འཕེན་བྱེད་ཀྱི་ལས་ཐམས་ཅད་གསོག་མི་གསོག་ཐོག་མའི་
མ་རིག་པ་ལ་རག་ལས་པས་གཙོ་བོའི་རྐྱེན་བྱེད་པར་འདྲ་ཞེས་པ་ཡིན་ནོ། །ཐོག་མའི་མ་
རིག་པ་འཕེན་བྱེད་ལས་ཀྱི་ཀུན་སློང་གི་ཐོག་མ་ཡིན་པས་འཕེན་བྱེད་ལས་ཀྱི་ཀུན་སློང་ལ་
བདེན་འཛིན་མེད་དམ་སྙམ་སྟེ། ཡོད་ན་དེ་ཀུན་སློང་གི་ཐོག་མར་འགྱུར་བའི་ཕྱིར་རོ། །བྱེ་
སྨྲ་དང་སེམས་ཙམ་པས། འཇིག་ལྟ་ཆོས་ཅན། མ་རིག་པ་མ་ཡིན་པར་ཐལ། ལྟ་བ་ཡིན་
པའི་ཕྱིར་ཁྱབ་སྟེ། ལྟ་བའི་ཀུན་སྦྱོར་དང་མ་རིག་པའི་ཀུན་སྦྱོར་འགལ་བའི་ཕྱིར་ན་མ་ཁྱབ།
ཆོས་ཅན་དང་ཆོས་འདྲ། རང་གྲོགས་མ་རིག་པ་དང་མཚུངས་ལྡན་ཡིན་པའི་ཕྱིར་ཟེར་ན།
ལྟ་བ་གཉིས་ཡོད་ན་རྫས་མཚུངས་ཉམས་ཀྱང་མ་རིག་པ་གཉིས་ཡོད་པས་མི་ཉམས་པ་བཞིན་
དུ་རྟོག་དཔྱོད་ལ་ཤེས་རབ་ཀྱི་རྫས་ཡོད་ཀྱང་ལྟ་བ་མིན་པས་ཞིབ་ཆ་བྱའོ། །ཆོས་ཅན་དང་

འགྲེལ་མཆན་སྐབས་ལྔ་པ། 264 རྩེ་མོའི་སྦྱོར་བ།
ཆོས་འདྲ། ལུང་ལས་མ་རིག་པས་ཉོན་མོངས་ཅན་དུ་གྱུར་བའི་ཤེས་རབ། ཅེས་དེ་མ་རིག་
པས་ཉོན་མོངས་ཅན་དུ་བྱ་རྒྱུ་ལ་གསུངས་པའི་ཕྱིར་ཟེར་ན། རྣམ་འགྲེལ་སོགས་ལས། དེ་
རིག་པ་ཡེ་ཤེས་ཀྱི་མི་མཐུན་ཕྱོགས་ཀྱི་གཙོ་བོ་ཡིན་པའི་ཕྱིར་ཏེ། རང་སྟོབས་ཀྱིས་བདག་
ཏུ་ལོག་པར་འཛིན་པའི་སེམས་བྱུང་ཉིད་ཀྱིས་དེའི་ལྡོག་ཕྱོགས་དམིགས་པའི་ཕྱིར་དང༌། མཛའ་
བའི་འགལ་ཟླ་དགྲ་ལྟ་བུའི་ལོག་ཕྱོགས་དམིགས་པ་ཞིག་དགོས་པར་ཁྱོད་ཀྱང་འདོད་པའི་ཕྱིར་
ན་མ་ཁྱབ་ཅེས་དབུ་མ་བས་ཀྱང་གསུངས་སོ། །དགྲ་བཅོམ་པས་ལོག་རྟོག་སྤངས་ཞེས་པ་
ཁོ་རང་གིས་ལོག་པར་མི་འཛིན་པའི་དོན་ནོ། །ཆེན་མོ་ལས། ཁྱོད་སྒྲ་རྟག་འཛིན་གྱི་བློ་
རྒྱུད་ལྡན་གྱི་གང་ཟག་ཡིན་པའི་ཕྱིར། དེར་ཐལ། ཁྱོད་སྒྲ་མི་རྟག་པར་རྟོགས་པའི་རྗེས་
དཔག་རྒྱུད་ལྡན་གྱི་གང་ཟག་ཡིན་པའི་ཕྱིར། ཞེས་གསུངས་པས། སྒྲ་མི་རྟག་པར་རྟོགས་
པའི་རྗེས་དཔག་དགྲ་བཅོམ་པའི་རྒྱུད་ལ་མེད་ན་དེའི་རྒྱུད་ལ་དེ་རྟོགས་པའི་བསམ་བྱུང་ཡོད་
མེད་སོགས་དཔྱད་གཞི་མང་ངོ༌། །
གཉིས་པ་འདུ་བྱེད་ཀྱི་ལས།
གཉིས་པ་འདུ་བྱེད་ཀྱི་ལས་ལ། འདུ་བྱེད་ཅེས་པ། མ་ཏིའི་འགྲེལ་བཤད་ལས།
འདུ་བྱེད་རྣམ་པ་གསུམ་ཆར་ཡང་སྲིད་མངོན་པར་འདུ་བྱེད་པའི་དོན་གྱི་ཡིན་གྱི། ཞེས་ཡང་
སྲིད་འདུ་བྱེད་པས་ཡིན་ལ། རང་དང་མཚུངས་ལྡན་གྱི་སེམས་ཡུལ་ལ་བསྐུལ་བའི་ལས་
བྱེད་པས་ལས་དང་སེམས་པ་ཟེར་རོ། །ལས་ལ་བག་ཆགས་ཡོད་པ། མདོ་འགྲེལ་ལས།
བག་ཆགས་ཀྱི་གནས་སྐབས་ལ་སྲིད་པའི་མིང་ཐོབ་པ་ཡིན་ནོ། ཞེས་དང་། རྟེན་འབྲེལ་
སྙིང་བོ་ལས། གཉིས་པ་བཅུ་བ་ལས་ཡིན་ཏེ། །ཞེས་པ་གྲུབ་བོ། །དེས་ན་བང་མཛོད་ལས།
ལས་དང་གཉིས་པའི་མཚན་ཉིད་ལ་རབ་ཕྱེ་སོགས་སྨོས་སོ། །ཆེན་མོར། སེམས་བྱང་སེམས་
པ་ཞེས་པ་སེམས་ཙམ་པའི་ལུགས་ཡིན་ཏེ། ལས་ལ་བག་ཆགས་ཡོད་པར་གསུངས་པའི་ཕྱིར།

འགྲེལ་མཆན་སྐབས་ལྔ་པ། 265 རྩེ་མོའི་སྦྱོར་བ།
རོལ་མཚོ་ལས། རང་གི་འཕང་བྱར་གྱུར་བའི་ཡང་སྲིད་ཕྱི་མ་འཕེན་བྱེད་ཀྱི་སེམས་བྱུང་
སེམས་པ་ཟེར་བ་དང་། བསོད་གྲགས་པས། རང་འབྲས་ཡང་སྲིད་ཕྱི་མ་འཕེན་བྱེད་ཀྱི་
སེམས་པ་ཞེས་ཟེར་བས་སེམས་པས་ཁྱབ་ཟེར་རམ་དཔྱད་ལ། རང་གིས་འཕང་བྱ་དང་རང་
གི་འབྲས་བུར་གྱུར་བའི་ཡང་སྲིད་ཕྱི་མ་ཡོད་པས་མ་ཁྱབ་པའི་ཕྱིར་དང་། དགྲ་བཅོམ་པའི་
རྒྱུད་ཀྱི་འཕེན་བྱེད་ལས་དེ་སྲིད་པར་འཕེན་བྱེད་ཡིན་ཀྱང་རང་འབྲས་ཡང་སྲིད་མེད་པའི་
ཕྱིར་དེ་འཕེན་བྱེད་མིན་ནོ། །རྩ་ཤེའི་ཊཱི ཀ་ཆེན་ལས། དེ་ལ་གཞུང་གཞན་ལས་བྱེ་བྲག་
ཏུ་སྨྲ་བས་ལུས་ངག་གི་ལས་གཟུགས་ཅན་དུ་འདོད་པ་བཀག་ནས། ལུས་ངག་གི་བྱ་བ་ལ་
འཇུག་དུས་ཀྱི་སེམས་པ་ལ་བཤད་མོད་ཀྱང་ཟླ་བས་གཟུགས་ཅན་དུ་བཞེད་དོ། །ཞེས་པ་
ལྟར་བྱེ་སྨྲ་དང་ཐལ་འགྱུར་བས་ལུས་ངག་གི་ལས་དང་བསམ་པའི་ལས་ལ་གཟུགས་ཅན་གྱིས་
ཁྱབ་པར་འདོད་ཅིང་། ཆེན་མོ་ལས། འགོག་མཁན་རང་རྒྱུད་པ་དང་སེམས་ཙམ་པ་གཉིས་
ཀ་ཡོད་པའི་ཕྱིར། ཞེས་པ་ལྟར་སེམས་ཙམ་པས་དེ་བཀག་ནས་ལུས་ངག་གི་ལས་ལུས་ངག་
གི་བྱ་བ་ལ་འཇུག་དུས་ཀྱི་སེམས་པས་ཁྱབ་པར་བཞེད་ཀྱང་། ཀུན་བཏུས་ལས། སེམས་
པ་གང་ཞེ་ན། སེམས་མངོན་པར་འདུ་བྱེད་པ་ཡིད་ཀྱི་ལས། ཞེས་དང་། དེ་སེམས་པའི་
ལས་ཀྱི་མཚན་ཉིད་དུ་ཡང་གསུངས་པས་སེམས་པ་དང་སེམས་པའི་ལས་དང་ཡིད་ཀྱི་ལས་
གསུམ་དོན་གཅིག་པ་བྱེ་སྨྲ་དང་འདྲ་ལ། བསམ་པའི་ལས་ལ་སེམས་པའི་ལས་ཀྱི་ཁྱབ་པས་
ལུས་ངག་གི་ལས་ལ་ཡིད་ལས་ཀྱིས་ཁྱབ་བོ། །ཆེན་མོར། ཡིད་ཀྱི་ལས་དང་སེམས་པའི་
ལས་གཉིས་དོན་མི་གཅིག་པར་འདོད་པའི་ཕྱིར། ཞེས་སེམས་པའི་ལས་བསམ་པའི་ལས་
ཀྱི་ཀུན་སློང་ལ་བྱས་ནས་བསམ་པའི་ལས་དང་འགལ་བར་གསུངས་པ་རང་རྒྱུད་པའི་ལུགས་
ཡིན་ནམ་སྙམ་སྟེ། སེམས་ཙམ་པ་ཡིན་ན་ཀུན་བཏུས་དང་འགལ་བས་དཔྱད། སྤོང་སེམས་
ཀྱིས་ཟིན་པའི་ལམ་ཞུགས་ཀྱི་སོ་ཐར་ཀྱི་སྡོམ་པའི་བག་ཆགས་སྡོམ་པ་དང་རྟོགས་པའི་བསྟན་
པ་ཡིན་ཀྱང་དགེ་བ་དང་ལམ་མིན་ཏེ། ལུང་མ་བསྟན་ཡིན་པའི་ཕྱིར་གྲུབ་མཐའི་ནང་འགལ་

འགྲེལ་མཆན་སྐབས་ལྔ་པ། 266 རྩེ་མོའི་སྦྱོར་བ།
ཡིན་ནོ། །
་པའི་ལུགས་ལ་བག་ཆགས་ཀྱི་ངོ་བོར་བསགས་པའི་སྒོ་གསུམ་གྱི་མི་དགེ་རྒྱུད
བ་དགྲ་བཅོམ་ལ་ཡོད་པས། ཡིད་ལས་ལ་ཡང་རང་གི་རྫས་རྒྱུན་དུ་གྱུར་བའི་ཤེས་པ་ཡོད་
མི་དགོས་པས། དཔེར་ན། འདི་བསད་ན་དང་ནོར་འདི་བླང་ན་སྙམ་པ་དང་འདིའི་སྲོག་
བསྲུང་ན་སྙམ་པའི་སེམས་པ་སེམས་པའི་ལས་ཡིན་ཏེ། དོན་དེ་སེམས་པའམ་སྒྲུབ་འདོད་
པའི་ལས་ཡིན་པའི་ཕྱིར། སེམས་པའི་ལས་ལ་ཤེས་པ་དགོས་སམ་དཔྱད། ཕ་རོལ་བོ་ཤི་
བ་ན་འདིའི་སྲོག་བཅད་དོ་སྙམ་པའི་སེམས་པ་དང་། དེ་དུས་གཉིད་ལོག་པ་ན་སྲོག་བཅད་
སྟོབས་ཀྱིས་རྣམ་སྨིན་འགྲུབ་རུང་གི་བག་ཆགས་ཁྱད་པ་བ་ཞིག་གྲུབ་པ་དང༌། དེང་ཕྱིན་
ཆད་སྲོག་གཅོད་སོགས་བསྲུང་ན་སྙམ་པའི་སེམས་པའི་ཀུན་ནས་སླང་སྟེ་དེ་དག་བསྲུང་ངོ་
སྙམ་པའི་སེམས་པ་དང་། དེས་ཟིན་པའི་བག་ཆགས་རྣམས་བསམ་པའི་ལས་དང་ལུས་ངག་
གི་ལས་སུ་འཇོག་ལ། ཡིད་ལུས་ལ། གནོད་པའི་དོན་དེ་གྲུབ་པ་ན་གནོད་པ་བྱས་སོ་སྙམ་
པའི་སེམས་པ་བསམ་པའི་ལས་སུ་འཇོག་པ། བང་མཛོད་ལས། ཡིད་ལས་ཀྱང་མཐར་
ཐུག་གྲུབ་པའི་ཚེ་བསམ་པའི་ལས་སུ་འཇོག་པའི་ཕྱིར་ཞེས་པའི་དོན་ནོ། །དེས་ན་བསམ་པའི་
དོན་དེ་གྲུབ་པའི་སྐབས་ལ་འཇོག་ལ། ལུས་ངག་གི་ལས་ལུས་ངག་གི་བྱ་བ་ལ་འཇུག་པའི་
དུས་ཀྱི་སེམས་པ་ལ་འདོད། ཅེས་དང༌། ལམ་རིམ་ལས། སློབ་དཔོན་དབྱིག་གཉེན་གྱིས་
དེ་བཀག་ནས་ལུས་ངག་གི་རིག་བྱེད་དང་མཉམ་དུ་འཇུག་པའི་སེམས་པ་ལ་བྱེད་པས། ཞེས་
པའི་དོན། ཆེན་མོར། ལུས་ཀྱི་རྣམ་པར་རིག་བྱེད་དང་མཉམ་དུ་འཇུག་པའི་སེམས་པ་
གཅིག་ལུས་ཀྱི་ལས་དང་། ངག་གི་རྣམ་པར་རིག་བྱེད་དང་མཉམ་དུ་འཇུག་པའི་སེམས་
པ་གཅིག་ངག་གི་ལས་སུ་འཇོག་པ་ཡིན་གྱི། ཞེས་གསུངས་པ་དེའི་སྒོ་ནས་འཇོག་ཀྱང་མ་
ཁྱབ་ཟེར་དགོས་ཏེ། བང་མཛོད་ལས། ལུང་འདིའི་དོན་དུ་བསམས་ནས་ལུས་ཀྱི་རྣམ་པར་
རིག་བྱེད་དང་མཉམ་དུ་འཇུག་པའི་སེམས་པ་ཁོ་ན་ལུས་ལས། ཞེས་སོགས་སྨྲ་བའང་མི་

འགྲེལ་མཆན་སྐབས་ལྔ་པ། 267 རྩེ་མོའི་སྦྱོར་བ།
འཐད་པར་ཐལ། རྣམ་འགྱུར་གྱིས་རྫུན་བྱས་པ་ངག་ལས་དང་ངན་སྔགས་ཀྱིས་སྲོག་བཅད་
པ་ལུས་ལས་ཡིན་པའི་ཕྱིར། ཞེས་གསུངས་པས་གཙོ་ཆེར་དེ་ལྟར་འཇོག་ཀྱང་མ་ཁྱབ་ཟེར་
དགོས་ཏེ། གཞན་ལ་བཅོལ་བ་དང་སྔར་མཚོན་བསྣུན་ནས་རང་དགེ་སེམས་མངོན་དུ་གྱུར་
བའི་ཚེ་ཤི་བ་སོགས་ལ་རིག་བྱེད་མེད་པའི་ཕྱིར་དང་། བཅོལ་ཡུལ་ལ་ཡང་རིག་བྱེད་ཡོད་
མི་དགོས་པའི་ཕྱིར་དང་། དེ་ལ་སེམས་བྱུང་སེམས་པ་ལྐོག་གྱུར་བ་ཞིག་འཇོག་དགོས་སོ།།
བསད་བྱ་ཤི་ཚེ་རང་ཉིད་བརྒྱལ་བ་དང་གཉིད་ཐུག་པོ་ལོག་ན་ཕྱིས་སད་ཚེ་བྱུང་བ་དམིགས་
བསལ་ཟེར་ཀྱང་། བསད་བྱ་ཤི་ཚེ་རང་འཆི་སྲིད་ཕྲ་མོ་ལ་གནས་ན་སྲོག་གཅོད་ཀྱི་ལས་
ལ་མི་འབྱུང་ངམ་འདི་གྲུབ་མཐའི་ནང་འགལ་ཡིན་ནོ། །རྩ་ཤེ་ཊཱི ཀ་ཆེན་ལས། ཡིད་ཀྱི་
ལས་ནི་སེམས་པ་ཡིན་མོད་ཀྱང་གསུངས་པས་ཐལ་འགྱུར་བའི་ལུགས་ལ་ཡིད་ཀྱི་ལས་ལ་
སེམས་པས་ཁྱབ་ན་ཡིད་ལས་མི་དགེ་བ་དགྲ་བཅོམ་པར་མེད་ཟེར་དགོས་ཤིང་། བག་ཆགས་
ཀྱི་ངོ་བོར་བསགས་པའི་ལས་ཡོད་ཟེར་རམ་དཔྱད། བང་མཛོད་ལས། དེ་ལ་ངག་སྒྲ་ཞིག་
བཞག་པའི་ཕྱིར་ན་དེའི་ལུགས་ལ་འགལ་ཁྱབ་བོ། །ཞེས་པ་ཁ་ཆེ་བ་སོགས་བསྟན་བཅོས་
ལྡན་མིན་དུ་འདོད་པའི་ལུགས་ཡིན་གྱི། རྒྱལ་སྲས་མ་ལས། སངས་རྒྱས་ཀྱི་གསུང་དགེ་
བ་ཡིན་པར་བརྗོད་པར་བྱ་བའམ་ལུང་མ་བསྟན་ཡིན་པར་བརྗོད་པར་བྱ་ཞེ་ན། དགེ་བ་ཡང་
ཡིན་ལ་ལུང་དུ་མ་བསྟན་པ་ཡང་ཡིན་ནོ། །དགེ་བ་གང་ཞེ་ན། དེ་བཞིན་གཤེགས་པ་དགེ་
བའི་ཐུགས་དང་ལྡན་ཞིང་བཀའ་སྩལ་བའི་གསུང་གི་རྣམ་པར་རིག་བྱེད་དོ། ལུང་མ་བསྟན་
པ་གང་ཞེ་ན། དེ་བཞིན་གཤེགས་པ་ལུང་མ་བསྟན་པའི་ཐུགས་དང་ལྡན་ཞིང་ཞེས་བྱ་བ་
འབྱུང་སྟེ་སྔ་མ་བཞིན་ནོ། །ཞེས་མངོན་པ་བ་སོགས་བསྟན་བཅོས་ལ་སྒྲ་འདོད་པའི་ལུགས་
མིན་ནོ། །ཆེད་དུ་བསམ་པའི་མདོའི་དོན་གོང་མས། ལོག་ལྟ་སོགས་དང་མཚུངས་ལྡན་
གྱི་སེམས་པ་དེའི་སྒོ་ནས་ཞུགས་པའི་ལས་སུ་འཇོག་པའི་དོན་ནོ། །ཆེན་མོར། རྫུན་སྨྲའི་
ངག་དང་མཉམ་དུ་འཇུག་པའི་འདི་ལ་སྨྲ་བར་བྱའོ་སྙམ་པའི་ཡིད་ཀྱི་སེམས་བྱུང་སེམས་པ་

འགྲེལ་མཆན་སྐབས་ལྔ་པ། 268 རྩེ་མོའི་སྦྱོར་བ།
དེ་རྫུན་སྨྲའི་མི་དགེ་བའི་ལས་ལ་འཇོག་པ་བཞིན་དུ་སྲོག་གཅོད་ཀྱི་ལས་སོགས་ལ་འདྲ་བའི་
ཕྱིར་ཞེས་པ་སྔར་ལྟར་གཙོ་བོ་ཡིན་གྱི་མཐར་ཐུག་དོན་གོ་བ་སོགས་དགོས་སོ། །གཏེར་མཛོད་
སོགས་ལས། ཞེ་སྡང་གིས་ཀུན་ནས་བསླངས་ཏེ་སྲོག་གཅོད་ཕྱིར་སྦྱིན་པ་བཏང་བའི་ལས་
དཀར་བོའི་ལས་ཡིན་པར་གསུངས་པ། ཆེན་མོ་ལས། ངོ་བོ་ནག་བའི་ལས་དང་ངོ་བོ་དཀར་
བའི་ལས་ཞེས་པ་ནི། ཀུན་བཏུས་ལྟར་ལས་དེའི་དངོས་གཞིའི་སྦྱོར་བ་དཀར་ནག་ལ་སྦྱར་
ནས་བཤད་ཆོག་པའི་ཕྱིར། ཞེས་དང༌། བང་མཛོད་ལས། ངོ་བོ་སྦྱིན་པའི་ལས་ཡིན་པ་
གང་ཞིག །ཞེས་པ་ལྟར་ངོ་བོ་དཀར་བའི་ལས་ཡིན་པའི་དོན་གྱི་དཀར་བའི་ལས་མིན་ཏེ།
ཆེན་མོ་ལས། དེ་དཀར་བའི་ལས་ཡིན་པར་ཐལ། དགེ་བའི་ལས་དང་མ་བསྒྲིབས་ལུང་
མ་བསྟན་གྱི་ལས་གང་རུང་ཡིན་པའི་ཕྱིར་ཏེ། སྟོང་བ་ཆེན་མོའི་དོན་གྱི་མདོ་ལས། མ་
བསྒྲིབས་ལ་ལུང་དུ་མ་བསྟན་པ་རྣམས་ཀྱང་ཉོན་མོངས་པ་ཅན་མ་ཡིན་པའི་ཕྱིར་དཀར་བོ་
ཡིན་ནོ། །ཞེས་དང་། བསྟན་བཅོས་ལས། ཆོས་དཀར་པོ་རྣམས་གང་ཞེ་ན། དགེ་བའི་
ཆོས་དང་མ་བསྒྲིབས་ལ་ལུང་མ་བསྟན་པ་རྣམས་ཡིན་ནོ། ཞེས་དང་། མཛོད་རང་འགྲེལ་
ལས། མི་དགེ་བ་ཉོན་མོངས་པ་ཅན་ཡིན་པའི་ཕྱིར་གཅིག་ཏུ་གནག་པ་ཡིན་ལ། ཞེས་དང་།
ཉོན་མོངས་པ་ཅན་མ་ཡིན་པའི་ཕྱིར་མི་གནག་པའོ། །ཞེས་ཉོན་མོངས་ཅན་ཡིན་མིན་གྱིས་
བཞག་པའི་ཕྱིར། ངོ་བོ་དཀར་ནག་ནི་བསམ་སྦྱོར་གཉིས་ཀྱི་བསམ་པ་དཀར་ནག་གིས་འབྱེད་
ལ༑ སྦྱོར་དངོས་ཀྱི་སྦྱོར་བ་ཀུན་སློང་ལ་བྱེད་པས་མི་འདྲའོ། །མཛོད་འགྲེལ་ལས། འདི་
ནི་རྒྱུད་གྱི་སྒོ་ནས་རྣམ་པར་བཞག་གི །ཞེས་རྒྱུད་ཀྱིས་འཇོག་ཚུལ། ཆེན་མོ་ལས། འདོད་
པའི་བདེ་འགྲོར་སྐྱེ་བ་འཕེན་བྱེད་ལས་དེ་གང་ཟག་གི་རྒྱུད་ལ་ཕལ་ཆེར་མི་དགེ་བ་དང་འདྲེས་
ནས་ལྡན་པས་ལས་དཀར་ནག་འདྲེས་པ་དང༌། དེའི་རྣམ་སྨིན་མྱོང་དུས་ཡང་ཕལ་ཆེར་རྣམ་
སྨིན་ཡིད་མི་འོང་བ་དང་འདྲེས་ནས་མྱོང་བས་རྣམ་སྨིན་དཀར་ནག་འདྲེས་པ་ཡིན་པས་དཀར་
ནག་འདྲེས་པའི་ལས་ཞེས་བཤད་པའི་ཕྱིར། ཞེས་ལས་དང་རྣམ་སྨིན་འདྲེས་ཚུལ་གཉིས་

འགྲེལ་མཆན་སྐབས་ལྔ་པ། 269 རྩེ་མོའི་སྦྱོར་བ།
ཀྱིས་བཤད་པས། འདོད་པའི་དགེ་བའི་ལས་ལྡན་པ་ཕལ་ཆེར་མི་དགེ་བ་ལྡན་ལ། དགེ་
བའི་རྣམ་སྨིན་ལྡན་པ་ལ་ཕལ་ཆེར་རྫོགས་བྱེད་མི་དགེ་བའི་རྣམ་སྨིན་ལྡན་ནོ། །མཛོད་འགྲེལ་
ལས། འདོད་པའི་ཁམས་ན་མི་དགེ་བ་གདོན་མི་ཟ་བར་དགེ་བ་དང་འདྲེས་པ་ནི་མིན་ཏེ། སྟོབས་
དང་ལྡན་པའི་ཕྱིར་རོ། །དགེ་བ་ནི་སྟོབས་ཆུང་བའི་ཕྱིར་འདྲེས་པའི་ཕྱིར་རོ། །ཞེས་ཆུང་
ངུ་ཆེན་པོ་དང་འདྲེས་ཟེར་གྱི་ཆེན་པོ་ཆུང་ངུ་དང་འདྲེས་མི་ཟེར་ལ། མནར་མེད་པ་ལ་རྣམ་
སྨིན་ཡིད་འོང་དཀོན་ཞིང་གནས་སྐབས་དགེ་རྩ་ཆད་པ་མང་བས་ཕལ་ཆེར་དགེ་བ་དང་དེའི་
རྣམ་སྨིན་ལྡན་པ་མིན་ནོ། །དངོས་བསྟན་ལ་གཟུགས་མེད་མ་བཤད་པ་རྒྱུ་སྒོ་གསུམ་གྱི་ལས་
དང་འབྲས་བུ་སྐྱེ་སྲིད་བར་སྲིད་གཉིས་ཀ་ཡོད་པའི་དབང་དུ་བྱས་ཀྱི། སྤྱིར་གཟུགས་མེད་
ཀྱི་ལས་འཇོག་པ། རང་འགྲེལ་ལས། གཟུགས་མེད་པ་ལ་གཏོགས་པ་མ་བཤད་ཅེ་ན། ཞེས་
པ་ནས། ཞེས་གྲགས་ཏེ། མདོ་གཞན་ལས་དེ་ཡང་བཤད་དོ། །ཞེས་གཟུགས་མེད་ལས་
ཀྱང་འཇོག་པར་གསུངས་པ་ལྟར་རོ། །ཆེན་མོ་ལས། དེ་ལྟར་བྱས་ན་མཛོད་ཀྱིས་ཀྱང་
ཀུན་བཏུས་ཀྱི་བཤད་ཚུལ་འདི་ཁས་ལེན་དགོས། ཀུན་བཏུས་པས་ཀྱང་རྒྱུད་གཅིག་ལ་འདྲེས་
ཚུལ་མཛོད་ལྟར་འདོད་དགོས་པའི་ཕྱིར། ཞེས་པ་ལྟར། གོང་འོག་སུའི་ལུགས་ལ་ཡང་
མཛོད་ལྟར་རྒྱུད་ལ་འདྲེས་ཚུལ་དང༌། ཀུན་བཏུས་ལྟར་ངོ་བོ་དཀར་ནག་དང་རྣམ་སྨིན་དཀར་
ནག་འདྲེས་ཚུལ་གཉིས་ཀ་འཇོག་ཚུལ་རང་ལུགས་སུ་འདོད་དགོས་པས། ཆེན་མོར། ཀུན་
བཏུས་གཞིར་བཞག་ལ། བསམ་སྦྱོར་གཉིས་ཀའི་སྒོ་ནས་དཀར་བའི་འདོད་པའི་བདེ་འགྲོར་
སྐྱེ་བ་འཕེན་བྱེད་ཀྱི་ལས་དེ་ཆོས་ཅན། ནས། ཀུན་བཏུས་པའི་ལུགས་ལ། དེ་ཆོས་ཅན།
དཀར་བའི་ལས་མ་ཡིན་པར་ཐལ། མཛོད་ལས་བཤད་པ་ལྟར་གྱི་དཀར་ནག་འདྲེས་པའི་
ལས་ཡིན་པའི་ཕྱིར་ན་མ་ཁྱབ། ཁོ་ན་རེ། དེ་ཆོས་ཅན། ཀུན་བཏུས་ལས། རང་གི་དཀར་
ནག་འདྲེས་པའི་ལས་བཤད་པ་ལྟར་གྱི་དཀར་ནག་འདྲེས་པའི་ལས་ཡིན་པར་ཐལ། དཀར་
ནག་འདྲེས་པའི་ལས་ཡིན་པའི་ཕྱིར་ན་མ་ཁྱབ་ཅེས་གསུངས་པས། མངོན་པ་གོང་འོག་གང་

འགྲེལ་མཆན་སྐབས་ལྔ་པ། 270 རྩེ་མོའི་སྦྱོར་བ།
རུང་ནས་བཤད་པའི་དཀར་ནག་འདྲེས་པའི་ལས་ལ་དཀར་ནག་འདྲེས་པའི་ལས་ཀྱིས་ཁྱབ་
བོ༑ ༑དེད་དཔོན་སྙིང་རྗེ་ཅན་གྱིས་མི་ནག་མདུང་ཐུང་ཅན་བསད་པའི་ལས་དེ། རྟེན་ཤི་
འཕོས་ཚེ་སྲོག་གཅོད་ལས་མ་ཡིན་པར་འགྱུར་ཏེ། རྟེན་དེ་ལ་སྦྱོར་བ་མ་བྱས་པའི་ཕྱིར་སངས་
རྒྱས་ལ་མེད་ཚུལ་དེ་ཡིན་ནོ། །དེའི་རྫས་རྒྱུན་ལ་སྙིང་རྗེ་དང་མཚུངས་ལྡན་གྱི་ལས་ཞིག་
ཡོད་དོ། །མི་དགེ་བའི་ལས་ཀྱི་རྒྱུའི་ཀུན་སློང་ལ་དད་སོགས་དགེ་བ་ཡོད་ཀྱང་། གཙོ་བོ་
མི་དགེ་བ་ཡིན་པས་དགེ་བས་བསྐྱེད་པ་མིན་ནོ། །མྱོང་འགྱུར་གསུམ་རོལ་མཚོ་ལས། བྱེ་
སྨྲ་ལྟར་བསགས་པའི་ཚེ་ལ་བརྟེན་ནས་བཞག་ཀྱང༌། གོང་མས་ཀུན་བཏུས་འགྲེལ་བ་ལས།
ཚེ་དེ་ཉིད་ལ་གང་གིས་རྣམ་པར་སྨིན་པ་རྩོམ་པ་དེ་ནི་མཐོང་བའི་ཆོས་ལ་མྱོང་བར་འགྱུར་
བའོ། །གང་དེ་མ་ཐག་པའི་ཚེ་ལ་རྩོམ་པ་དེ་ནི་སྐྱེ་ནས་མྱོང་བར་འགྱུར་བའོ། །གང་དེ་
མ་ཐག་ཏུ་བྱུང་བའི་ཚེ་ཐལ་ནས་རྩོམ་པ་དེ་ནི་ལན་གྲངས་གཞན་ལ་མྱོང་བར་འགྱུར་བ་སྟེ།
ཞེས་པ་ལྟར། རྣམ་སྨིན་མྱོང་བའི་འགོ་རྩོམ་ཚུལ་གྱིས་བཞག་པས་ཕྱི་མ་ཕྱི་མ་སྔ་མ་སྔ་མར་
གྱུར་བ་ཡོད་དོ། །ཚེ་གཅིག་ལ་མཚམས་མེད་ལྔ་བསགས་ན་དེ་སྐྱེ་བ་ཕྱི་མ་ལ་ལྔ་ཀའི་རྣམ་
སྨིན་གྲུབ་ཀྱང་། ལྕི་བ་དེའི་འཕང་འབྲས་ལས་གཞན་པའི་འཕང་འབྲས་མ་གྲུབ་སྟེ། ཆེན་
མོ་ལས། གང་ལྕི་བ་དེས་འཕང་འབྲས་ཀྱི་སྐྱེ་སྲིད་སྐྱེ་བ་ཕྱི་མ་དེར་འབྱིན་ལ། དེ་ནས་ལྕི་
ཡང་གི་རིམ་པས་རང་རང་གིས་འཕངས་འབྲས་ཀྱི་སྐྱེ་སྲིད་རིམ་པར་འབྱིན་པར་བྱེད་པའི་
ཕྱིར། ཞེས་གསུངས་པའི་ཕྱིར། མཚམས་མེད་ལས་ལྔའི་འཕང་འབྲས་ཀྱི་ཡིན་པ་མེད་པ་
ལས་སྟོབས་ལྡན་ཡིན་པས་སོ་སོར་སྨིན་དགོས་སམ་དཔྱད། སྤྱིར་ལས་ལྔས་སྐྱེ་སྲིད་གཅིག་
འཕང་བ་ཡོད་པའི་ཕྱིར། ཁོ་ན་རེ། མ་སྐྱེས་དགྲ་སྐྱེ་བ་ཕྱི་མར་མནར་མེད་དུ་སྐྱེས་པར་
ཐལ། རྟོག་གེ་འབར་བ་ལས། དར་གྱི་ཕོ་ལོང་བརྡབ་པ་ལས་འཕར་བ་བཞིན་དུ་དེར་སྐྱེ་
ཤིང་ཐར་བ་ཡིན་ལ་དམྱལ་བའི་མེའི་ཕྲེང་བ་ལ་སོགས་པས་ཀྱངརེག་པ་མ་ཡིན་ཏེ། ཞེས་
གསུངས་པའི་ཕྱིར་ན་མ་ཁྱབ་སྟེ། གཏེར་མཛོད་ལས། ལས་འབྲས་ལ་ཡིད་ཆེས་པའི་ཆེད་

འགྲེལ་མཆན་སྐབས་ལྔ་པ། 271 རྩེ་མོའི་སྦྱོར་བ།
དུ་མནར་མེད་དེར་སྐྱེས་པའི་ཚུལ་བསྟན་པ་ཙམ་མ་གཏོགས། ཞེས་པ་ལྟར། དེར་སྐྱེ་ཚུལ་
བསྟན་པ་ཡིན་གྱི་སྐྱེས་པ་མིན་ཏེ། དེའི་སྐྱེ་བ་ཕྱི་མར་གྱུར་བའི་ངན་འགྲོ་བ་མེད་པའི་ཕྱིར་
ཏེ༑ དེར་སྐྱེ་ཚུལ་བསྟན་པ་མཚམས་མེད་ཀྱི་འབྲས་བུ་ཡིན་པས། བང་མཛོད་ལས་འབྲས་
བུ་ཙམ་མ་ལུས་པར་དག་པ་མ་ཡིན་པའི་ཞིབ་ཆ་དགོས་གསུངས་སོ། །གཙུག་ཕུད་ཅན་ལ་
དགྲ་བཅོམ་བསད་པའི་མཚམས་མེད་དང་ཕ་བསད་པའི་མཚམས་མེད་བྱུང་ཡང་རྟེན་གཅིག་
པས་མཚམས་མེད་གཉིས་མ་བྱུང་ལ། ལུང་ལས་གཉིས་བྱས་པར་གསུངས་པ་དགྲ་བཅོམ་
པ་སོགས་སྒོ་གཉིས་ནས་མཚམས་མེད་བསགས་ཞེས་སྤྱོས་པ་སྟེ་སྐྱོན་བརྗོད་པ་ཙམ་ཡིན་ནོ།།
འདུལ་བའི་རྗེས་འབྲང་གི་མངོན་པ་བས་དགྲ་བཅོམ་ཡིན་པར་མ་ཤེས་པས་དེ་མ་བྱུང་བར་
འདོད་དོ། །ཁོ་ན་རེ། ཕ་མཚན་གྱུར་བའི་བུད་མེད་བསད་པའི་ལས་དེ་སྐྱེས་པ་བསད་པའི་
ལས་ཡིན་པར་ཐལ། ཕ་བསད་པའི་ལས་ཡིན་པའི་ཕྱིར། འདོད་ན། དེ་དང་ལུས་རྟེན་
གཅིག་བསྡུས་ཀྱི་གང་ཟག་ཐམས་ཅད་བསད་པའི་ལས་ཡིན་པར་ཐལ། འདོད་ན། དེའི་
སྦྱོར་བ་དེ་དེ་དག་ཐམས་ཅད་གསོད་བྱེད་ཀྱི་སྦྱོར་བ་ཡིན་པར་ཐལ། འདོད་ན། དེ་དག་
ཐམས་ཅད་ཀྱི་སྲོག་དབང་འགག་བྱེད་ཀྱི་སྦྱོར་བ་ཡིན་པར་ཐལ། འདོད་མི་ནུས་ཏེ། སྔ་
མ་རྣམས་ཀྱི་སྲོག་དབང་འགག་པའི་རྗེས་སུ་བྱུང་བའི་ཕྱིར། དེ་དག་ཐམས་ཅད་བསད་པའི་
ལས་ཡིན་ན་དེ་དུས་དེ་དག་ཐམས་ཅད་ཤི་བ་ཡིན་པ་སོགས་སྤྲོ་བྱ་མང་ངོ་། །སྒོ་གསུམ་གྱི་
ལས་མི་དགེ་བ་གསུམ་འགལ་བ་སྦྱོར་བ་སོགས་ཀྱིས་འགྲུབ་ལ། དགེ་བ་གསུམ་གྱི་ཡིན་པ་
བཞག་ནས་བསམ་གཏན་དང་ཟག་མེད་ཀྱི་སྡོམ་པའི་སྤོང་བདུན་དོན་གཅིག་ཏུ་བཤད་པ་ཡོད་
ཀྱང་མི་འཐད་དེ། ལམ་རིམ་ལས། གཞི་ནི་སེམས་ཅན་གཞན་ནོ། །ནས། ཚུལ་དེས་
གཞན་ཡང་ཤེས་པར་བྱའོ། །རྒྱུ་མཐུན་དང་བདག་པོའི་འབྲས་བུ་ནི་མི་དགེ་བ་ལས་ལྡོག་
སྟེ་སྦྱར་རོ། །ཞེས་གསུངས་པས། གཞི་དང་འབྲས་བུ་སོགས་མི་འདྲ་བས་འབྱེད་དགོས་
པས་བསམ་གཏན་གྱི་དངོས་གཞི་ལྟ་བུའི་སེམས་གཅིག་གི་འཁོར་གྱི་སྲོག་གཅོད་བསྲུང་བའི་

འགྲེལ་མཆན་སྐབས་ལྔ་པ། 272 རྩེ་མོའི་སྦྱོར་བ།
སེམས་པ་དེ་རྫུན་སྨྲ་བསྲུང་བའི་སེམས་པ་ཡིན་ཀྱང་ངག་ལས་མིན་ཞེས་ལྡོག་ཆ་ནས་ཕྱེ་ན་
ལེགས་ཏེ། འདོད་སེམས་གཅིག་གི་འཁོར་ན་ལུས་ངག་གི་བདུན་ཡོད་ཀྱང་གཅིག་བཏང་
ན་ཐམས་ཅད་ཉམས་མི་དགོས་པའི་ཕྱིར། རྫས་མཚུངས་ཀྱིས་མི་གནོད་དེ། དེ་དག་ཐམས་
ཅད་སེམས་པ་གཅིག་ཡིན་ཀྱང་གཅིག་མིན་ཟེར་དགོས་སོ། །བསོད་ནམས་མ་ཡིན་པའི་ལས་
དང་མི་དགེ་བའི་ལས་དོན་གཅིག དགེ་བའི་ལས་དང་བསོད་ནམས་ཀྱི་ལས་དོན་གཅིག མི་
གཡོ་བའི་ལས་དང་གོང་མའི་ལས་དོན་གཅིག །མི་གཡོ་བའི་དོན། མདོ་འགྲེལ་ལས། ས་
འོག་མའི་ཉོན་མོངས་ཀྱིས་མི་བསྒུལ་བ་དང༌། མཛོད་ལས་རྣམ་སྨིན་ཁམས་དང་འགྲོ་བ་
གཞན་དུ་མི་གཡོ་བ་ལ་བཤད་དོ། །སྐྱེ་བ་འགྲུབ་ཚུལ་གྱི་ལས་གཅིག་གིས་ལུས་དུ་མ་འཕེན་
པ་ལས་གཅིག་གིས་འཁོར་བསྒྱུར་གྱི་སྐྱེ་བ་སྟོང་འཕེན་པའི་ལས་ལྟ་བུ་ཡིན། ཚེ་དང་པོའི་
སྐྱེ་བ་འཕེན་བྱེད་ཀྱི་བཅུ་བ་སྲིད་པ་དེ་ཐ་མའི་སྐྱེ་བ་འཕེན་བྱེད་ཀྱི་ལས་ཡིན་ཀྱང་དེའི་སྐྱེ་བ་
འཕེན་བྱེད་ཀྱི་བཅུ་བ་སྲིད་པ་མིན་ཏེ། ཐ་མའི་སྐྱེ་རྒ་དང་སྲིད་པའི་བར་སྐྱེ་བ་གཞན་གྱིས་
ཆོད་པ་མེད་པའི་ཕྱིར་ཏེ། གསེར་ཕྲེང་ལས། འགྲུབ་བྱེད་གསུམ་ཡང་ཚེ་གཅིག་ལ་ཚང་
བར་འོང་ཞིང༌། དེ་དང་སྐྱེ་རྒ་གཉིས་བར་མ་ཆད་དུ་འོང་ལ། ཞེས་དང༌། འགྲུབ་བྱེད་
དང་བར་མ་ཆོད་པ་འཐད་དོ། །ཞེས་གསུངས་པའི་ཕྱིར། དེ་ཆོས་ཅན། ཐ་མའི་སྐྱེ་བ་
འཕེན་བྱེད་ལས་དང་ཚར་གཅིག་པའི་བཅུ་བ་སྲིད་པ་ཡིན་པར་ཐལ། དེ་དང་ཚར་གཅིག་
གང་ཞིག །བཅུ་བ་སྲིད་པ་ཡིན་པའི་ཕྱིར་ན་མ་ཁྱབ། དང་པོ་གྲུབ་སྟེ། དེ་དང་ཚར་གཅིག་
པའི་ལས་ཡིན་པའི་ཕྱིར། འཁོར་བསྒྱུར་སྟོང་གི་སྐྱེ་བ་འཕེན་བྱེད་ཀྱི་ལས་དང་བཅུ་བ་སྲིད་
པ་ཐ་མའི་སྐྱེ་སྲིད་ལ་ཐུག་གི་བར་འཇོག་དགོས་པས་འཁོར་བསྒྱུར་དང་པོའི་རྒྱུད་ཀྱི་འཁོར་
བསྒྱུར་སྟོང་སྐྱེ་བ་འཕེན་བྱེད་ཀྱི་ལས་དེ་འཁོར་བསྒྱུར་སྟོང་སྐྱེ་བ་འཕེན་བྱེད་ཀྱི་ལས་ཡིན་
ཀྱང༌། དང་པོའི་སྐྱེ་བ་འཕེན་བྱེད་ཀྱི་ལས་མིན་ལ། དེའི་རྒྱུད་ཀྱི་འགྲུབ་བྱེད་ཀྱི་རྒྱུ་གསུམ་
པོ་དེ་འཁོར་བསྒྱུར་སྟོང་གི་སྐྱེ་བ་འགྲུབ་བྱེད་ཀྱི་རྒྱུ་ཡིན་ལ་ཐ་མའི་སྐྱེ་བ་འགྲུབ་བྱེད་ཀྱི་རྒྱུ་

རྩེ་མོའི་སྦྱོར་བ།273འགྲེལ་མཆན་སྐབས་ལྔ་པ།
མིན་པས་འཁོར་བསྒྱུར་གཉིས་པའི་སྐྱེ་བ་བླངས་པ་ན་སྔར་གྱི་འཕེན་བྱེད་ལས་དེ་བཅུ་བ་སྲིད་
པ་མ་ཡིན་པར་འགྱུར་ལ། སླར་གསུམ་པའི་སྲེད་ལེན་གྱིས་གསོས་ན་བཅུ་བ་སྲིད་པར་འགྱུར་
བ་ཐ་མའི་བར་འདྲ་བས། བང་མཛོད་ལས། སྔ་མ་གང་དང་གང་འཕངས་པ་དེ་འཕེན་
བྱེད་མ་ཡིན་པ་འགྱུར་བའི་ཕྱིར་ཏེ། འདུ་བྱེད་དང་བཅུ་བ་སྲིད་པ་ལ་མུ་བཞི་བརྩི་ཚུལ་ཡོད་
པའི་ཕྱིར། ཞེས་གསུངས་པ་ཡིན་ནོ། །དེ་བཞིན་དུ་ཐ་མའི་སྐྱེ་བ་ལེན་ཁ་མའི་རྒྱུད་ཀྱི་དེ་
འདྲའི་འཕེན་བྱེད་ཀྱི་ལས་དེ་སྔ་མ་དགུ་བརྒྱ་དང་གོ་དགུའི་སྐྱེ་བ་འཕེན་བྱེད་ཀྱི་ལས་མིན་ཀྱང་
འཁོར་བསྒྱུར་སྟོང་གི་སྐྱེ་བ་འཕེན་བྱེད་ཀྱི་ལས་ཡིན་ཟེར་དགོས་པ་དང་། སྤྱིར་དེའི་རྒྱུད་
ནའང་ཚར་མི་གཅིག་པའི་འཁོར་བསྒྱུར་སྟོང་གི་དང་པོ་འཕེན་བྱེད་ཀྱི་ལས་ཡོད་ཟེར་དགོས་
པ་སོགས་ཞིབ་ཆ་མང་ངོ༌། །ལས་དུ་མས་ལུས་གཅིག་འཕེན་པ་མི་ཕལ་བར་སྐྱེ་བ་འཕེན་
བྱེ་དུ་མ་ལ་སྲེད་ལེན་ཚར་གཅིག་གིས་གསོས་བཏབ་ནས་འཁོར་བསྒྱུར་དུ་སྐྱེས་པ་ལྟ་བུ་གསུངས་
པས། གསོས་མ་བཏབ་པ་དེ་དག་འཁོར་བསྒྱུར་སྐྱེ་བ་འཕེན་བྱེད་ཀྱི་ལས་མིན་ལ། དེ་དག་
དང་ཚར་གཅིག་པའི་ཐོག་མའི་མ་རིག་པ་འཁོར་བསྒྱུར་གྱི་སྐྱེ་བ་འཕེན་བྱེད་ཀྱི་མ་རིག་པ་
ཡིན་ཀྱང་ཕྱིས་འཁོར་བསྒྱུར་གྱི་བདེ་བ་དང་ལོངས་སྤྱོད་སོགས་ལ་དམིགས་པའི་སྲེད་ལེན
ཚར་གཅིག་གིས་གསོས་བཏབ་པའི་དེ་དག་འཁོར་བསྒྱུར་སྐྱེ་བ་འཕེན་བྱེ་དུ་གསར་དུ་གྱུར་
རམ་དཔྱད། དེ་དག་ནུས་པ་མཐུ་བསྡོམ་མ་གཏོགས་རེ་རེ་འཁོར་བསྒྱུར་གྱི་སྐྱེ་བ་འཕེན་
མི་ནུས་སྙམ་སྟེ་ཕལ་བ་སྦྱར་བའི་དགོས་པ་ཡོད་པའི་ཕྱིར། དེས་ན་དེ་དག་འཁོར་བསྒྱུར་
དེའི་སྐྱེ་བ་འཕེན་བྱེད་ཡིན་ཀྱང་སྤྱིར་འཁོར་བསྒྱར་སྐྱེ་བ་འཕེན་བྱེད་མིན་ཞེས་ཆོག་གམ་དཔྱད།
རྣམ་སྨིན་འགྲུབ་དུས་ཀྱི་མྱོང་འགྱུར་གསུམ་དང་མ་ངེས་པའི་ལས་བཞི་ཀ་ལ་འཕེན་བྱེད་ལས་
ཡོད་ལ། དང་པོ་གསུམ་རྣམ་སྨིན་མྱོང་ངེས་ཀྱི་ལས་ཡིན་ཀྱང་མྱོང་ངེས་ཀྱིས་མ་ཁྱབ་ལ།
མ་ངེས་པ་ལ་རྣམ་སྨིན་མྱོང་ངེས་ཀྱི་ལས་མ་ཡིན་པས་ཁྱབ་ཀྱང་མྱོང་ངེས་ཡོད་དོ། །བསགས་
ཚུལ་གྱིས་བཞི་ནི། བྱས་བསགས་ཀྱི་དོན་ནི། སྲོག་གཅོད་ལྟ་བུ་ལ་མཚོན་ན་བྱས་པ་ནི་

འགྲེལ་མཆན་སྐབས་ལྔ་པ། 274 རྩེ་མོའི་སྦྱོར་བ།
མཐར་ཐུག་སྲོག་བཅད་པའམ་རྨི་ལམ་དུ་བསད་བྱ་དེ་བསད་དོ་སྙམ་པའི་བློ་སྐྱེས་པ་སོགས་
དང་། བསགས་པ་ནི་དེ་གསོད་འདོད་ཀྱི་ཀུན་སློང་དྲག་པོ་སྐྱེས་པ་སོགས་ལ་བྱེས་པས། བསྡུ་
བའི་སྨན་པ་ལྟ་བུ་མི་མཁས་པས་བྱས་པ་དང༌། དེའི་ཆེད་དུ་མ་བྱས་པ་ནོར་བ་དང་། མི་
འདོད་བཞིན་དུ་གསོད་དུ་བཅུག་པ་གསུམ་ནི་མཐར་ཐུག་གྲུབ་ཀྱང་གསོད་འདོད་ཀྱི་ཀུན་སློང་
མེད་ལ། གསོད་སེམས་ཀྱིས་སྲོག་བཅད་ཀྱང་དེ་མ་ཐག་འགྱོད་པས་བསལ་བ་དང་། ཉེས་
དམིགས་ཀྱི་སེམས་དྲག་པོས་བཤགས་ཏེ་སྲབ་མོར་བྱས་པ་དང༌། རྣམ་སྨིན་མ་བསྐྱེད་པར་
འཇིག་རྟེན་པའི་ཆགས་བྲལ་ཀྱིས་ཉམས་སྨད་པ་དང་། འདས་ལམ་གྱིས་བཅོམ་པ་བཞི་ནི་
གཉེན་པོས་ཀུན་སློང་གི་ཤུགས་ཉམས་པར་བྱས་པ་དང་། རྨི་ལམ་དུ་བྱས་པ་ནི་བསད་པར་
བྱས་སོ་སྙམ་པ་ཙམ་ལས་ཀུན་སློང་དྲག་པོ་མེད་པས་བྱས་ལ་མ་བསགས་པ་ཡིན་ནོ། །དཔལ་
ལྡན་པས་བསྡུ་བའི་བྱས་ལ་མ་བསགས་པའི་འགྱོད་པས་བསལ་བ་དང༌། སྟོབས་བཞིས་སྲབ་
མོར་བྱས་པ་གཅིག་ཏུ་བྱས་ནས་བརྒྱད་དུ་བྱས་པར་ཟུར་ཟ་བ་མི་འཐད་དེ། བསྡུ་བས་སའི་
དངོས་གཞིའི་འགྱོད་པས་བསལ་བ་དང་། གཉེན་པོས་བསལ་བ་གཉིས་རྒྱས་པར་བཤད་ནས།
གཉེན་པོས་བསལ་བ་ལ་ཆ་ཉེས་དམིགས་བསམས་ནས་སྟོབས་བཞིས་སྲབ་མོར་བྱས་པ་དང་།
འཇིག་རྟེན་ལས་འདས་མ་འདས་ཀྱི་ཆགས་བྲལ་སྦྱར་ནས་གསུམ་སྟེ་བཞིར་བྱས་པའི་ཕྱིར་
དང་། རང་བཞིན་གྱིས་ལུང་དུ་མ་བསྟན་པ་ལ་སྲོག་གཅོད་ཀྱི་ལས་མེད་ཟེར་བ་ཡང་མི་
འཐད་དེ། དགེ་སེམས་སྟོབས་ལྡན་གྱིས་ཕྱག་སོགས་བྱེད་པའི་ཞར་ལ་སྲོག་བཅད་པ་ལུང་
མ་བསྟན་ཡིན་པའི་ཕྱིར། བསགས་ལ་མ་བྱས་པ་ནི། ཀུན་སློང་རྒྱུན་ལྡན་བྱས་ཀྱང་མཐར་
ཐུག་མ་གྲུབ་པ་དང༌། བྱས་བསགས་ཚང་བ་ལས་ལམ་དངོས་དང༌། མ་བྱས་མ་བསགས་
པ་ནི། གསོད་སེམས་སྐད་ཅིག་སྐྱེས་ཀྱང་དེ་མ་ཐག་འགྱོད་པས་བཅོམ་པ་ལྟ་བུ་ཡིན་པས།
ལམ་རིམ་ལས། མ་བྱིན་ལེན་ནས་ངག་ཀྱལ་བའི་བར་ཡང་དེ་བཞིན་དུ་ཅི་རིགས་པར་རིག་
པར་བྱ་ལ། ཞེས་པ་ལྟར་ལུས་ངག་གི་བདུན་ལ་མུ་བཞི་རེ་ཡོད་ལ། དེ་བཞིན་དགེ་བ་བདུན་

རྩེ་མོའི་སྦྱོར་བ།
འགྲེལ་མཆན་སྐབས་ལྔ་པ། 275
ལའང་མུ་བཞི་ཡོད་དམ་སྙམ་སྟེ། བྱས་བསགས་ཚང་བ་ཁོང་ཁྲོ་སོགས་ཀྱིས་བཅོམ་ནས་
མ་ངེས་པར་གྱུར་བ་དང༌། དེ་དག་བསྲུང་འདོད་ཡུན་རིང་སྐྱེས་ནས་དངོས་གཞི་མ་གྲུབ་
པ་དང་། བསྲུང་འདོད་ལན་གཅིག་སྐྱེས་ནས་ལོག་ལྟ་སོགས་ཀྱིས་བཅོམ་པ་ཡོད་པའི་ཕྱིར་
དཔྱད། ཡིད་ལས་ལ་མུ་གཉིས་པ་མེད་ཅིང༌། དང་པོ་ལས་ཀྱང་ཆེད་དུ་མ་བྱས་པ་དང་
མི་འདོད་བཞིན་དུ་བྱས་པ་གཉིས་མེད་པར་ལམ་རིམ་ལས་གསུངས་པ། བང་མཛོད་ལས།
གསོད་སེམས་ཡུན་རིང་བརྩམས་ཀྱང་སྲོག་མ་བཅད་པའི་ལས་དེ་ཆོས་ཅན། བསགས་ལ་
མ་བྱས་པའི་ལས་མ་ཡིན་པར་ཐལ། ཡིད་ལས་ཡིན་པའི་ཕྱིར་ན་མ་ཁྱབ་སྟེ། ཡིད་ལས་
བསགས་ལ་མ་བྱས་པ་མེད་པའི་དོན་ཡིན་པའི་ཕྱིར། འདི་གནོད་སེམས་བྱས་བསགས་ཚང་
བའི་ལས་ཡིན་ཀྱང་། སྲོག་གཅོད་བསགས་ལ་མ་བྱས་པའི་ལས་ཡིན་པའི་ཕྱིར། ཞེས་པ་
ལྟར་ཡིན་པས། དེ་སྤྱིར་བྱས་བསགས་ཚང་བའི་ལས་མིན་ནམ་སྙམ་ལ། ཡིད་ལས་མུ་
གཉིས་པ་མེད་ཀྱང་ཡིད་ལས་ལ་ཡོད་དོ། །ཡིད་ཀྱི་ལས་ལམ་གསུམ་གྱི་སྦྱོར་བ་ནི། ནོར་
འདི་བདག་ལ་ཡོད་ན་འདི་ལྟར་བྱེད་སྙམ་པ་ལྟ་བུ་དང་། སེམས་ཅན་འདི་ལ་བརྡེག་པ་སོགས་
འདི་ལྟ་བུ་བྱེད་སྙམ་པ་དང༌། རྒྱུ་འདི་ལས་འབྲས་བུ་འདི་སྐྱེ་ན་གནོད་པ་འདི་ཡོད་སྙམ་པ་
ལྟ་བུ་ལས་ལམ་ལ་སྦྱོར་བྱེད་དང་། དངོས་གཞི་ནི། ནོར་དེ་བདག་གིར་བྱ་བར་ཐག་བཅད་
པ་དང་། བརྡེག་པ་སོགས་བྱ་བར་ཐག་བཅད་པ་དང་། སྐྱེ་བ་སྔ་ཕྱི་སོགས་མེད་པར་མཐའ་
གཅིག་ཏུ་འཛིན་པ་ལྟ་བུ་འཇོག་པས། འདོད་པའི་ལོག་ལྟ་ལ་དེའི་ལས་ལམ་མ་ཡིན་པ་ཡོད་
མེད་དཔྱད། མཇུག་ནི། དེ་དག་ལ་དགའ་བ་དང་ཡི་རང་བའི་བློ་འཇོག་གོ །ལས་ལམ་
བཅུའི་སྦྱོར་བས་རྣམ་སྨིན། དངོས་གཞིས་རྒྱུ་མཐུན། མཇུག་གིས་བདག་འབྲས་འབྱིན་
ཚུལ་མཛོད་དང་ལམ་རིམ་ལྟར་ལ། རྒྱུ་མཐུན་ལ་བྱེད་པ་རྒྱུ་མཐུན་དེ་ལ་དགའ་བ་དང་།
མྱོང་བ་རྒྱུ་མཐུན་སྲོག་གཅོད་ལ་ཚེ་ཐུང་བ་སོགས་སོ། །ཆེན་མོ་ལས། དགེ་མི་དགེ་གང་
ཡིན་ཀྱང་རྒྱུ་མཐུན་གྱི་འབྲས་བུ་ཡིན་ན་ལས་དེའི་རྣམ་སྨིན་གྱི་འབྲས་བུ་དང་བདག་འབྲས་

འགྲེལ་མཆན་སྐབས་ལྔ་པ། 276 རྩེ་མོའི་སྦྱོར་བ།
གཉིས་ཀ་ཡིན་དགོས་ལ། བདག་འབྲས་ཡིན་ཀྱང་ལས་དེའི་རྒྱུ་མཐུན་གྱི་འབྲས་བུ་དང་རྣམ་
སྨིན་གྱི་འབྲས་བུ་མ་ཡིན་པ་ནི། ལས་དགེ་མི་དགེ་རང་རང་གི་བདག་འབྲས་ཀྱི་ཕྱི་སྣོད་ཀྱི་
རི་རྭ་བ་ཁང་ཁྱིམ་རྣམས་དང༌། ལས་དེའི་རྣམ་སྨིན་གྱི་འབྲས་བུ་ཡིན་ན་ལས་དེའི་བདག་
འབྲས་ཡིན་པས་ཁྱབ་ཀྱང༌། རྒྱུ་མཐུན་གྱི་འབྲས་བུ་ཡིན་པས་མ་ཁྱབ་སྟེ། སྲོག་གཅོང་ལས་
ཀྱི་རྣམ་སྨིན་གྱི་མིག་སོགས་སྐྱེ་མཆེད་ལྔ་ནི་རྒྱུ་མཐུན་གྱི་འབྲས་བུ་མ་ཡིན་པའི་ཕྱིར་ཞེས་པ་
ལྟར་བྱའོ། །དེ་ནི་སྐབས་འདིའི་མི་དགེ་བའི་རྒྱུ་མཐུན་གྱི་འབྲས་བུ་ཡིན་ན། དེའི་རྣམ་སྨིན་
གྱི་འབྲས་བུ་ཡིན་པས་ཁྱབ་སྟེ། དེ་ལ་ཚེ་ཐུང་ངུར་གྱུར་བ་སོགས་འཇོག་པའི་ཕྱིར། དེ་
དངོས་གཞིའི་ཚེ་སྲོག་བཅད་པའི་རྒྱུ་མཐུན་ཡིན་གྱི་ལས་ལམ་དངོས་གཞིའི་རྒྱུ་མཐུན་མིན་
ཏེ༑ དེ་མ་སྒྲིབ་ལུང་མ་བསྟན་ཡིན་པའི་ཕྱིར་ཏེ། ཁྱབ་སྟེ། དེའི་རྣམ་སྨིན་གྱི་མིག་སོགས་
རྒྱུ་མཐུན་གྱི་འབྲས་བུ་མིན་ཚུལ་ཡོད་པའི་ཕྱིར་དང་། མཛོད་རྩ་བར། རྒྱུ་མཐུན་རྒྱུ་དང་
འདྲ་བའོ། །ཞེས་གསུངས་པའི་ཕྱིར། སྐབས་འདིའི་དངོས་གཞིའི་རྒྱུ་མཐུན་དེ་ལྟར་འཇོག་
དགོས་ཏེ། མཛོད་རང་འགྲེལ་ལས། བསད་པའི་ཕྱིར་རྒྱུ་མཐུན་པའི་འབྲས་བུ་ཚེས་ཐུང་
ངུར་འགྱུར་རོ། །ཞེས་གསུངས་པའི་ཕྱིར། ཐོག་མའི་མ་རིག་པ་དང་མཚུངས་ལྡན་གྱིས་
སེམས་སེམས་བྱུང་ཐམས་ཅད་གང་ཟག་དེའི་སྐྱེ་བ་འཕེན་བྱེད་ཡིན་ཀྱང་། དེ་དང་མཚུངས་
ལྡན་གྱི་ལས་དེ་དེའི་སྐྱེ་བ་འཕེན་བྱེད་ཀྱི་ལས་མིན་ཏེ། གོང་མར་སྐྱེ་བ་འཕེན་བྱེད་ཀྱིལས་
ལ་ཉོན་མོངས་ཅན་ཡོད་པར་ཐལ་བས་སོ། །དཔལ་ལྡན་པའི་རོལ་མཚོ་ལྟར་གནས་གཙང་
སྐྱེ་བ་འཕེན་བྱེད་ཀྱི་ལས་མེད་པས། གནས་གཙང་རྟེན་ཅན་གྱི་ཕྱིར་མི་འོང་འབྲས་བུ་ཆེ་
བར་འཕེན་བྱེད་ཀྱི་ལས་དབང་གིས་སྐྱེ་བ་བླངས་ཀྱང་དེ་དག་ས་གཅིག་ཡིན་པས་སྐྱོན་མེད་
པ༑ འདོད་པའི་ལྷར་སྐྱེ་བ་འཕེན་བྱེད་ལས་ཀྱིས་མིར་སྐྱེས་པ་དཔེར་བཀོད་པ་ནང་འགལ་
ཡིན་ཏེ། དེ་ལྷ་མི་གཉིས་ཀའི་སྐྱེ་བ་འཕེན་བྱེད་ཀྱི་ལས་ཡིན་པ་བཞིན་དུ། དེ་ཡང་འབྲས་
བུ་ཆེ་བ་དང་གནས་གཙང་གཉིས་ཀའི་སྐྱེ་བ་འཕེན་བྱེད་དུ་ཐལ་བའི་ཕྱིར། མ་གྲུབ་ན། དེ་

འགྲེལ་མཆན་སྐབས་ལྔ་པ། 277 རྩེ་མོའི་སྦྱོར་བ།
འདྲའི་འབྲས་བུ་ཆེ་བར་སྐྱེ་བ་འཕེན་བྱེད་ཀྱི་ལས་ཆོས་ཅན། གནས་གཙང་སྐྱེ་བ་འཕེན་བྱེད་
ཀྱི་ལས་ཡིན་པར་ཐལ། གནས་གཙང་རྟེན་ཅན་གྱི་ཕྱིར་མི་འོང་གི་སྐྱེ་བ་འཕེན་བྱེད་ཀྱི་ལས་
ཡིན་པའི་ཕྱིར། མ་གྲུབ་ན། དེ་འདྲའི་ཕྱིར་མི་འོང་དེ་རང་གི་སྐྱེ་བ་འཕེན་བྱེད་ཀྱི་ལས་
དབང་གིས་སྐྱེ་བ་མ་བླངས་པར་ཐལ་བ་དང༌། དེའི་རྒྱུད་ཀྱི་འཕང་འབྲས་ཕྱེད་བདུན་རང་
རྒྱུད་ལྡན་གྱི་གང་ཟག་གི་སྐྱེ་བ་འཕེན་བྱེད་ཀྱི་འཕངས་འབྲས་མ་ཡིན་པར་ཐལ་བ་སོགས་མཐའ་
ཡས་སོ། །གཞན་ཡང་། དེ་གནས་གཙང་གི་སྐྱེ་བ་འཕེན་བྱེད་དུ་མ་བསྒྱུར་ན་དེའི་སྐྱེ་བ་
སོགས་འཕེན་བྱེད་མེད་པས་འཕང་འབྲས་མ་ཡིན་པར་འགྱུར་རོ། །གཟུགས་ཁམས་ཀྱི་གནས་
བཅུ་བདུན་རྒྱུ་སྙོམས་འཇུག་གི་ནུས་པ་མཆོག་དམན་གྱིས་གནས་པ་གནས་ཀྱི་མིང་དང་སྤེལ་
སྒོམ་གྱིས་ཀྱང་ཤེས་པས། གནས་འོག་མའི་ལས་ཀྱི་རྣམ་སྨིན་གོང་དུ་སྨིན་པ་མེད་དེ། ཡོད་
ན་སྤེལ་སྒོམ་ལྔ་ཀའི་རྣམ་སྨིན་གནས་སོ་སོར་མ་ངེས་པར་ཐལ། འབྲས་བུ་ཆེ་བར་འཕེན་
བྱེད་ཀྱི་རྣམ་སྨིན་འོག་མིན་དུ་སྨིན་པ་ཡོད་པའི་ཕྱིར། རྟགས་ཁས། དེས་ན་གནས་གཙང་
སྐྱེ་བ་འཕེན་བྱེད་ཀྱི་ལས་དེ་སོ་སྐྱེ་སྐབས་སུ་བསགས་ཀྱང་དེ་དུས་ཡོད་མི་དགོས་ཏེ། འཕགས་
རྒྱུད་ཀྱི་ལས་བཞིན་དང༌། ཁྱོད་ཀྱིས་གནས་གཙང་དུ་སྐྱེ་བའི་རྒྱུར་བསྒྱུར་བའི་དེ་ནམ་བསགས་
སོམ་ཞིག །
གསུམ་པ་རྣམ་ཤེས།
གསུམ་པ་རྣམ་ཤེས་ལ། གནས་སྐབས་པ་མ་གཏོགས་པའི་མཛོད་རྗེས་འབྲང་གི་
བྱེ་མདོ་གཞན་གྱིས། མདོ་ལས། རྣམ་པར་ཤེས་པའི་ཚོགས་དྲུག་གོ །ཞེས་པ་ལྟར་འཇོག་
ཚུལ། ཆེན་མོར། གཉིས་པ་འདུ་བྱེད་ཀྱི་ལས་དེའི་འཕངས་འབྲས་ཀྱི་བར་སྲིད་གྲུབ་པ་
ནས་སྐྱེ་སྲིད་དུ་ཉིང་མཚམས་སྦྱོར་བའི་བར་དུ་ཡན་ལག་གསུམ་པ་རྣམ་ཤེས་ཀྱི་རྟེན་འབྲེལ་
འཇོག་སྟེ། ཞེས་པ་ལྟར་ཚོགས་དྲུག་འདོད་ལ། རྒྱུ་དུས་དང་འབྲས་དུས་ཀྱི་ཐ་སྙད་མི་འདོད་

འགྲེལ་མཆན་སྐབས་ལྔ་པ། 278 རྩེ་མོའི་སྦྱོར་བ།
དོ༑ ༑གོང་མ་བ་རྣམས་ཀྱི་ལུགས་ལ། རང་དང་ཚར་གཅིག་པའི་ཡན་ལག་གཉིས་པའི་
བག་ཆགས་བསྒོ་གཞིའི་རྣམ་ཤེས་དང་དེའི་རྫས་རྒྱུན་ཅི་རིགས་དགོས་པས། ཀུན་གཞི་འདོད་
པས་ཀུན་གཞིའི་རྫས་རྒྱུན་དང་། གཞན་རྣམས་ཀྱིས་ཡིད་ཀྱི་རྣམ་ཤེས་དགོས་པར་འདོད་
ལ༑ དབང་ཤེས་ལ་སྤྱིར་བག་ཆགས་བསྒོ་གཞི་ཙམ་བཞག་གོ །ས་མཚམས། རང་དང་
ཚར་གཅིག་པའི་འདུ་བྱེད་ཀྱི་ལས་ཀྱི་བག་ཆགས་བསྒོས་པ་ནས། སྐྱེ་བ་གཅིག་ཙམ་འཕེན་
པའི་དབང་དུ་བྱས་ན་ལས་དེའི་དབང་གིས་གྲུབ་པའི་སྐྱེ་སྲིད་ལ་ཐུག་གི་བར་དང༌། སྐྱེ་ང
དུ་མ་འཕེན་ན་དེའི་སྐྱེ་སྲིད་ཐ་མ་ལ་ཐུག་གི་བར་དུ་རྒྱུ་དུས་ཀྱི་རྣམ་ཤེས་དང༌། ལས་དེའི་
དབང་གིས་སྐྱེ་སྲིད་དུ་ཉིང་མཚམས་སྦྱར་བ་ནས་སྐྱེ་བ་གཅིག་ཙམ་འཕེན་ན་ཚེ་ཇི་སྲིད་བར་
དང༌། དུ་མ་འཕེན་ན་ཐ་མའི་འཆི་སྲིད་རྫོགས་ཀྱི་བར་དུ་ཡོད་པས། ཚེ་ཐ་མའི་སྐྱེ་སྲིད་
གྲུབ་ཁ་ཡན་གྱི་དེ་རྒྱུ་དུས་དང་འབྲས་དུས་ཀྱི་རྣམ་ཤེས་གཉིས་ཀ་ཡིན་ནོ། །མདོ་ལས། རྣམ་
པར་ཤེས་པ་གང་ཞེ་ན། ཚོགས་དྲུག་ཅེས་པའི་དོན། མདོ་འགྲེལ་ལས། ཚོགས་དྲུག་གོ་
ཞེས་གསུངས་པ་གནས་པས་གནས་བསྟན་པ་དང་ཞེས། ཀུན་གཞི་འདོད་པས་དེ་ཚོགས་དྲུག་
གི་གནས་ཡིན་པས་དང༌། ཡང་དེ་ཉིད་ལས། ཁ་ཅིག་ན་རེ། འགལ་བ་མེད་དེ། མདོ་སྡེ་
འདི་ལས་ནི་བཅོམ་ལྡན་འདས་ཀྱིས་རྣམ་པར་ཤེས་པ་རྣམ་པར་དབྱེ་བའི་ཟླ་ལ་རྣམ་པར་ཤེས་
པ་མཐའ་དག་གི་རྣམ་པར་དབྱེ་བར་བྱའོ། །ཞེས་ཀུན་གཞི་མི་འདོད་པ་དག་གིས་ཞར་ལ་
རྣམ་ཤེས་ཀྱི་དབྱེ་བ་བྱས་པར་འདོད་པར་གསུངས་སོ། །མདོར་འདུ་བྱེད་ཀྱི་རྐྱེན་གྱིས་རྣམ་
ཤེས་ཞེས་དང༌། རྣམ་ཤེས་ཀྱི་རྐྱེན་གྱིས་མིང་གཟུགས་ཞེས་པའི་རྣམ་ཤེས་གཉིས་ཀྱང་རྒྱུ་
དུས་ཁོ་ན་ལ་བྱ་བར་གསུངས་སོ། །དེ་ལས་འཕྲོས་ཏེ་ཀུན་གཞི་དང་ཉོན་ཡིད་ཀྱི་རྣམ་བཞག་
ཅུང་ཟད་བཤད་པ་ལ། དེ་ཡང་མདོ་སྡེ་དགོངས་འགྲེལ་སོགས་ལ་བརྟེན་ནས། སློབ་དཔོན་
ཆེན་པོ་ཐོགས་མེད་སྐུ་མཆེད་ཀྱིས་རྣམ་ཤེས་ཚོགས་བརྒྱད་གསུངས་པ་ལས། ཁམས་གསུམ་
བླ་མ་ཙོང་ཁ་བ་ཆེན་པོས། ཀུན་གཞི་དང་ཉོན་ཡིད་ཀྱི་དཀའ་གནས་དོན་ཚན་བཞིར་བསྡུས་

འགྲེལ་མཆན་སྐབས་ལྔ་པ། 279 རྩེ་མོའི་སྦྱོར་བ།
པའི། དང་པོ་མཚན་ཉིད་ལ། ཀུན་གཞི་དང་ཉོན་ཡིད་ཀྱི་མཚན་ཉིད་བཤད་པ་གཉིས་ལས།
དང་པོ་ལ། སྒྲས་བརྗོད་ཀྱིས་རྟེན་དུ་གྱུར་བ་རྣམ་སྨིན་གྱི་ཀུན་གཞི་དང༌། བརྟེན་པ་ས་བོན་
གྱི་ཀུན་གཞི་གཉིས། དང་པོ་ནི། རང་སྟེང་དུ་ཡང་ཡང་བསགས་པའི་བག་ཆགས་ཀྱི་ནུས་
པ་སླར་སྨིན་པར་གྱུར་བས་ན་རྣམ་སྨིན་གྱི་ཀུན་གཞི་ཞེས་སེམས་ཀྱི་སྐད་དོད་ཀྱིས་བཞག་
གོ ༑བག་ཆགས་ནི། དམིགས་པ་འཆར་བྱེད་ལ་དམིགས་པར་བཏགས་ཙམ་ཡིན་ལ། དེའི་
རྒྱུ་མཚན་མར་མེ་ལས་འོད་འབྱུང་བ་ལྟར། ཀུན་གཞིའི་སྟེང་གི་བག་ཆགས་ལས་བྱུང་བའི་
གང་ཟག་དེའི་ལས་ཀྱི་བདག་འབྲས་མ་ཡིན་པ་དམིགས་པར་མི་འོང་བ་ཡིན་ནོ། །དེས་ན་
འདོད་གཟུགས་གཉིས་སུ་དེའི་ལས་ཀྱི་བདག་འབྲས་སུ་གྱུར་བའི་ཕྱིའི་དོན་ལྔ་དང༌། ནང་
གི་དབངཔོ་ལྔ་དང་དབང་རྟེན་འཇོག་པར་གསུངས་ལ། དཀའ་འགྲེལ་ལས། ཤེས་པ་ཐམས་
ཅད་དམིགས་པ་ཡོད་པ་ལ་ལྟོས་མི་དགོས་ཀྱི། ཞེས་པ་གཟུགས་མེད་ཀུན་གཞིའི་དམིགས་
པ་ལ་ཕྱི་རོལ་གྱི་དངོས་པོ་ཞིག་མེད་པའི་དོན་ཡིན་པར། དེར་ཐེག་བསྡུས་དྲངས་པས་ཤེས་
པར། རྣམ་བཤད་མཁས་པའི་འཇུག་ངོགས་ལས་གསུངས་པ་ལྟར་ལ། སུམ་ཅུ་བ་ལས།
དེ་ནི་ལེན་པ་དག་དང་གནས། །ཞེས་པའི་འགྲེལ་བ་ལས། གཟུགས་མེད་པའི་ཁམས་ན་
ནི་གཟུགས་སུ་རྣམ་པར་སྨིན་པ་མངོན་པར་མི་འགྲུབ་པས་མིང་གཞི་ལེན་པ་ཉིད་དེ། ཞེས་
པ་ལྟར། གཟུགས་མེད་ཀུན་གཞིའི་དམིགས་པར་དེའི་རྒྱུད་ཀྱི་འཕངས་འབྲས་ཀྱི་མིང་གཞིའི་
ཕུང་བོ་འཇོག་པར་གསུངས་པ་ལྟར་བྱ་དགོས་ཀྱི། གཞན་དུ་གཟུགས་མེད་ཀུན་གཞི་ལ་སྣང་
ཡུལ་མེད་ན། དེ་ཤེས་པ་མ་ཡིན་པར་འགྱུར་ཏེ། ཡུལ་རིག་པས་རིག་པར་འཇོག་དགོས་
པའི་ཕྱིར། རྩ་བར། རྣམ་པར་རིག་པ་མི་རིག་པ། །ཞེས་ཡུལ་དེ་གསལ་བར་སྣང་ཡང་
མ་ངེས་པར་གསུངས་པའི་ཕྱིར། དེ་གསལ་སྣང་ཅན་དང༌། མངོན་སུམ་མ་ཡིན་པ་དང་།
ཡུལ་མེད་པར་ཐལ་ལོ། །སྣང་ལ་མ་ངེས་པ་ཟེར་བཞིན་སྣང་ཡུལ་མེད་ཟེར་བ་ནང་འགལ་
ལོ༑ ༑ཁོ་ན་རེ། དེའི་དམིགས་པར་བག་ཆགས་འཇོག་པར་ཐལ། དཀའ་འགྲེལ་ལས།

འགྲེལ་མཆན་སྐབས་ལྔ་པ། 280 རྩེ་མོའི་སྦྱོར་བ།
གཟུགས་མེད་དུ་དོན་དང་དབང་པོ་མེད་པའི་ཕྱིར། དམིགས་པ་གསུམ་ལས་བག་ཆགས་
དམིགས་པ་ཡིན་ལ། ཞེས་གསུངས་པའི་ཕྱིར་ཞེ་ན། མི་འཐད་པར་ཐལ། རྩ་བར། སྣང་
ཕྱིར་དམིགས་པ་དག་ཏུ་འདོད། ཅེས་དམིགས་པ་དག་པ་བར་གསུངས་པ་དང༌། དཀའ་
འགྲེལ་ལས། དེ་ཡང་བག་ཆགས་དམིགས་པར་འགྱུར་བའི་དོན་དངོས་སུ་མེད་ཀྱང་། ཞེས་
དང་། ས་བོན་དེ་སྣང་ནས་ཡུལ་དུ་མི་འགྱུར་ཀྱང༌། ཞེས་དམིགས་པ་དངོས་མིན་པར་
གསུངས་ནས། ལྷག་མས་དམིགས་པར་བཏགས་པའི་རྒྱུ་མཚན་གསུངས་པའི་ཕྱིར། དེ་
ཉིད་ལས། དེའི་མཐུས་གནས་དོན་ལུས་སུ་སྣང་རུང་ཡིན་པས་དམིགས་པར་འགྱུར་ཏེ། ཞེས་
པར་བརྟེན་ནས་གཟུགས་མེད་ཀུན་གཞིའི་དམིགས་པར་དེའི་རྒྱུད་ཀྱི་གཟུགས་ཀྱི་བག་ཆགས་
བཞག་ནས། དེར་ཐལ། རྐྱེན་དང་ཕྲད་ན་དེའི་དབང་གིས་གཟུགས་སྣང་རུང་ཡིན་པའི་
ཕྱིར། ཞེས་པའི་ཁྱབ་པ་རི་བོང་རྭས་གཤགས་ལ། གཟུགས་ཀྱི་བག་ཆགས་ཁམས་གསུམ་
ཀའི་ཀུན་གཞིའི་དམིགས་པར་ཐལ་བ་དང་། གཟུགས་མེད་ཀུན་གཞི་ཡུལ་ཅན་མ་ཡིན་པར་
འགྱུར་ཏེ། བག་ཆགས་དེའི་ཡུལ་མིན་ལ་དེ་ལས་གཞན་མེད་པའི་ཕྱིར། གཞན་ཡང་་ཀུན་
གཞིའི་དམིགས་པ་ལ་ཀུན་གཞི་རང་ཉིད་ཀྱི་སྟེང་གི་བག་ཆགས་སྨིན་པའི་ལས་ཀྱི་བདག་འབྲས་
ཤིག་དགོས་ཏེ། བསྡུ་བ་ལས། ཀུན་གཞིའི་རྣམ་པར་ཤེས་པ་ནང་གི་ལེན་པའི་དམིགས་པ་
གང་ཡིན་པ་དེ་ཉིད་ལ་བརྟེན་ནས། རྟག་ཏུ་རྒྱུན་མི་འཆད་པར་འཇིག་རྟེན་དང་སྣོད་ཀྱི་རྒྱུན་
རྣམ་པར་རིག་པ་སྟེ། འདི་ལྟ་སྟེ་དཔེར་ན། མར་མེ་འབར་བ་ནི་སྙིང་པོ་དང་སྣུམ་གྱི་རྒྱུས་
ནི་ནང་དུ་འཇུག་པར་འགྱུར་ལ། ཕྱི་རོལ་དུ་ནི་འོད་འབྱུང་བ་བཞིན་དུ། ནང་གི་ལེན་པའི་
དམིགས་པ་དང་ཕྱི་རོལ་གྱི་དམིགས་པ་འདི་ལ་ཡང་ཀུན་གཞིའི་རྣམ་པར་ཤེས་པའི་ཚུལ་དེ་
དང་འདྲ་བར་བལྟ་བར་བྱའོ། །ཞེས་གསུངས་པའི་ཕྱིར། འདོད་གཟུགས་ན་ལས་ཀྱི་བདག་
འབྲས་ཀྱི་གཙོ་བོ་གཟུགས་དང༌། གཟུགས་མེད་ན་མིང་གཞིའི་ཕུང་པོ་ཡིན་པས་ཀུན་གཞི་
ལྔ་བྱས་པ་སྣང་ཡུལ་ལམ་དམིགས་ཡུལ་དེའི་སྒོ་ནས་བཞག་པའི་ཕྱིར་ཏེ། བསྡུ་བ་ལས། ཀུན་

འགྲེལ་མཆན་སྐབས་ལྔ་པ། 281 རྩེ་མོའི་སྦྱོར་བ།
གཞི་རྣམ་པར་ཤེས་པ་དེ་ཡང་འདོད་པའི་ཁམས་ན་ནི་རྒྱུ་ཆུང་ངུའི་དམིགས་པ་ཅན་དུ་བརྗོད
པར་བྱའོ། །གཟུགས་ཀྱི་ཁམས་ན་ནི་རྒྱུ་ཆེན་པོའི་དམིགས་པ་ཅན་ནོ། །གཟུགས་མེད་པའི་
ཁམས་ན་ནི་ནམ་མཁའ་མཐའ་ཡས་སྐྱེ་མཆེད་དང་རྣམ་ཤེས་མཐའ་ཡས་སྐྱེ་མཆེད་ན་ནི་
རྒྱུ་ཚད་མེད་པའི་དམིགས་པ་ཅན་ནོ། །ཅི་ཡང་མེད་པའི་སྐྱེ་མཆེད་ན་ནི་རྒྱུ་ཕྲ་བའི་དམིགས་
པ་ཅན་ནོ། །འདུ་ཤེས་མེད་འདུ་ཤེས་མེད་མིན་སྐྱེ་མཆེད་ན་ནི་རྒྱུ་ཤིན་ཏུ་ཕྲ་བའི་དམིགས་
པ་ཅན་དུ་ལྟ་བར་བྱའོ། །དེ་ལྟར་དམིགས་པ་རྣམ་པ་གཉིས་རྣམ་པར་བཞག་པ་དང་། ཞེས་
དམིགས་པ་དེ་དག་སྣང་བའི་རྣམ་པ་ཅན་དུ་གསུངས་པའི་ཕྱིར། རྩ་བ་དང་དཀའ་འགྲེལ་
དུ་ཟུར་ཙམ་མེད་པ་མ་ཡིན་ཏེ། སྲིད་པའི་ཡན་ལག་གི་བག་ཆགས་ཀྱི་དབང་གིས་བྱུང་བའི་
ལས་ཀྱི་བདག་འབྲས་ཀྱི་དབང་དོན་ཀུན་གཞི་ལ་སྣང་བས་བག་ཆགས་དམིགས་པ་དག་པ་
བ་ཡིན་པར་བཤད་པས། གཟུགས་མེད་ལ་ཡང་དེ་འདྲའི་བག་ཆགས་ཀྱི་དབང་གིས་བྱུང་
བའི་ཉེར་ལེན་གྱི་ཕུང་བོ་དམིགས་པར་གོ་བས། དཀའ་འགྲེལ་དུ། དེ་ནི་ལེན་པ་དག་དང་
གནས། །ཞེས་པ་དྲངས་ལ། དེ་ནི་བསྡུ་བ་ལས། གཟུགས་ཅན་མ་ཡིན་པ་ན་ནི་བག་ཆགས་
ལེན་པ་ཁོ་ནར་ཟད་དོ། ཞེས་པའི་དོན་ཡིན་ལ། དེས་བག་ཆགས་ཙམ་མ་སྨོས་པར་ལེན་
པ་སྨོས་པའི་དགོས་པ་ཡོད་པའི་ཕྱིར། དེས་སོགས་མཐའ་ཡས་ཀྱང་མང་བས་འཇིགས་ནས་
མ་བྲིས་སོ། །ཉིང་མཚམས་སྦྱར་མ་ཐག་པ་དང་འཆི་སྲིད་པའི་ཀུན་གཞི་དེ་དམིགས་པར་
དེའི་ལུས་དབང་དང་དབང་རྟེན་འཇོག་སྟེ། རྩ་བར། དོན་དང་སེམས་ཅན། །ཞེས་གསུངས་
པའི་ཕྱིར། དེས་ན། ཀུན་གཞིའི་གཟུང་ཆ་དག་ལ་ནི། །རྣམ་ཤེས་ལྔ་ཡིས་འཛིན་བྱེད་
ཅིང༌། །ཞེས་པ་གང་ཟག་དེའི་རྒྱུད་ཀྱི་ཀུན་གཞི་ལ་སྣང་བའི་དོན་ལྔ་གང་རུང་ལ་དེའི་རྒྱུད་
ཀྱི་དབང་ཤེས་ལྔ་བོ་གང་རུང་ལ་སྣང་བས་ཁྱབ་ཅེས་པ་ཡིན་པས། མིག་མེད་པའི་གང་ཟག་
གི་དབང་ཤེས་ལ་གཟུགས་ཀྱི་སྐྱེ་མཆེད་སྣང་བྱེད་ཀྱི་བག་ཆགས་ཀྱི་ནུས་པ་ཉམས་པས་དེའི་
ཀུན་གཞི་ལ་གཟུགས་ཀྱི་སྐྱེ་མཆེད་མི་སྣང་བ་ཡིན་ནོ། །དེ་བཞིན་དུ་གཟུགས་མེད་ཀུན་གཞིའི་

འགྲེལ་མཆན་སྐབས་ལྔ་པ། 282 རྩེ་མོའི་སྦྱོར་བ།
སྟེང་གི་དབང་དོན་སོགས་གཟུགས་སྣང་བྱེད་ཀྱི་བག་ཆགས་མ་སྨིན་པས་དེ་ལ་གཟུགས་མི་
སྣང་བ་ཡིན་ཏེ། དེ་སྨིན་ན་གཟུགས་ཀྱི་འདུ་ཤེས་མ་འདས་པ་སོགས་སུ་འགྱུར་བས་སོ། ཁ་
ཅིག །ཁམས་འོག་མ་གཉིས་ཀྱི་ཀུན་གཞིའི་སྟེང་གི་གཟུགས་ཅན་ཀྱི་སྣོད་བཅུད་སྣང་བའི་
བག་ཆགས་ཀྱི་ནུས་པ་སྨིན་པས་བཞི་བ་མན་གྱི་ཀུན་གཞི་གཅིག་ལ་བཞི་བ་མན་གྱི་སྣོད་བཅུད་
ཐམས་ཅད་སྣང་ཟེར་བ་དང་། ཁ་ཅིག་བཞི་བའི་དེ་སེམས་ཅན་རང་རང་གི་ཐུན་མོང་མ་
ཡིན་པའི་ལས་ཀྱི་བདག་འབྲས་ཡིན་པས། གསུམ་པ་མན་གྱི་སྣོད་བཅུད་ཐམས་ཅདསྣང་
ཟེར་བ་དང་། ལ་ལས་མིའི་ཀུན་གཞི་ལ་འཇིག་རྟེན་ཐམས་ཅད་མིའི་འཇིག་རྟེན་ལྟ་བུར་
སྣང་ཟེར་བ་རྣམ་པ་གཅིག་ཏུ་འདོད་པ་དང༌། རིགས་དྲུག་སོ་སོ་ལ་འཆར་ཚུལ་ལྟར་སྣང་
ཟེར་བ་རྣམ་པ་ཁྲ་བོར་འདོད་པ་སོགས་ཀུན་གཞི་གཅིག་གི་སྟེང་ན་དེ་དག་སྣང་བྱེད་ཀྱི་བག་
ཆགས་ཡོད་པར་བསམ་ཀྱང་། དཀའ་འགྲེལ་ལས། དེ་ཡང་བག་ཆགས་སད་པ་ལ་ལྟོས་
པའི་ཕྱིར། ཞེས་པ་ལྟར་ཀུན་གཞི་ལ་སྣང་བ་དེའི་སྟེང་གི་བག་ཆགས་སད་སྟོབས་ཀྱིས་སྣང་
དགོས་པས་དེའི་སྟེང་གི་དམྱལ་སྣང་གི་ས་བོན་སད་སྟོབས་ཀྱིས་སྣང་ན་རྟེན་གྱི་གང་ཟག་གིས་
སྡུག་བསྔལ་མྱོང་དགོས་པའི་ཕྱིར་རོ། །དེས་ན་དམྱལ་བའི་ཀུན་གཞི་དེ་སྡུག་བསྔལ་མྱོང་
བ་བོའི་ང་ཡིན་ཀྱང་མྱོང་བ་བོ་མིན་ཏེ། དེ་ལ་གང་ཟག་བཏགས་ཡོད་པ་འཇོག་དགོས་པའི་
ཕྱིར་ཏེ། དེས་མྱོང་བ་དེའི་ཚོར་བ་དེ་བདེ་བ་སོགས་ཀྱི་ངོ་བོར་སྐྱེས་པ་ལ་བྱེད་པའི་ཕྱིར།
རང་ཡུལ་རང་སྟོབས་ཀྱིས་མྱོང་བའི་སེམས་བྱུང་མྱོང་བ་ཚོར་བའི་མཚན་ཉིད་ཟེར་ང་ཡང་
མྱོང་བྱ་ལ་ཡུལ་གྱི་མིང་བཏགས་པས་མི་འཐད་པ་མིན་ནོ། །སྤྱིར་སིམ་གདུང་བར་མ་ཅི་
རིགས་རང་སྟོབས་ཀྱིས་མྱོང་བའི་ཟེར་དགོས་སོ། །བསྡུ་བའི་ཀུན་གཞི་ལྔ་ནི། འདོང་པའི་
ཀུན་གཞི་རང་གི་དམིགས་པའི་སྣོད་བཅུད་ཆུང་བས་རྒྱུ་ཆུང་ངུ་དང་། གཟུགས་ཀྱི་སྣོད་
བཅུད་ཆེ་བས་ཆེན་པོ་དང་། གཟུགས་མེད་དང་པོ་གཉིས་ནམ་མཁའ་དང་རྣམ་ཤེས་མཐའ་
ཡས་སོ་སྙམ་པའི་འདུ་ཤེས་ཅན་ཡིན་པས་ཚད་མེད་པ་དང་། གསུམ་པ་བཟུང་བྱ་ཅི་ཡང་

འགྲེལ་མཆན་སྐབས་ལྔ་པ། 283 རྩེ་མོའི་སྦྱོར་བ།
མེད་དོ་སྙམ་པའི་འདུ་ཤེས་ཕྲ་བ་དང་། བཞི་བ་འདུ་ཤེས་དེ་འདྲ་ཡང་མེད་ཀྱང་ཕྲ་བ་མེད་
པ་མིན་པས་ཤིན་ཏུ་ཕྲ་བའི་ཀུན་གཞི་ཟེར་བ་ཀུན་གཞིའི་དམིགས་པར་གྱུར་བའི་མིང་གཞིས་
བསྡུས་པའི་སྙོམས་འཇུག་གི་ཡུལ་འཆར་ཚུལ་ཡིན་གསུངས་པས་དེ་དག་གི་ཀུན་གཞིའི་དམིགས་
པ་ལ་སྐྱེས་ཐོབ་ཀྱི་དངོས་གཞི་འཇོག་གམ། འཇོག་ན་གཟུགས་མེད་སྐྱེ་བ་འཕེན་བྱེད་ཀྱི་
བདག་འབྲས་ཐམས་ཅད་འཇོག་དགོས་པའི་ཕྱིར། འདོད་གཟུགས་ལ་ཡང་མིང་གཞིའི་ཕུང་
བོ་འཇོག་སྟེ། རྩ་བར། བརྒྱུད་ནས་དེ་ཡི་ཚོགས་དྲུག་གི །ཡུལ་དུ་སྣང་བར་གང་ནུས་པ།།
ཀུན་གཞིའི་ཡུལ་དུ་འཇོག་པ་ཡིན། །ཞེས་དང༌། རྣམ་བཤད་ལས། སྔ་མའི་དོན་ནི་རྣམ་
སྨིན་གྱི་དབང་པོ་དྲུག་ལ་སྣང་རྒྱུའི་ལས་ཀྱི་བདག་འབྲས་སུ་གྲུབ་པའི་ཡུལ་ཐམས་ཅད་ཀུན་
གཞིའི་དམིགས་པར་འཇོག་པའི་དོན་ཡིན་ལ། ཞེས་དང་། དཀའ་འགྲེལ་ལས། རྟེན་དེའི་
ཚོགས་དྲུག་གི་ཡུལ་དུ་སྣང་བར་གང་ནུས་པ་རྟེན་དེའི་ཀུན་གཞིའི་ཡུལ་དུའང་འཇོག་གོ །ཞེས་
གསུངས་པ་གང་ཞིག རྣམ་སྨིན་གྱི་ཡིད་དབང་ལ་ལས་ཀྱི་བདག་འབྲས་སུ་གྱུར་བའི་བདེ་
སྡུག་སོགས་སྣ་ཚོགས་སྣང་བའི་ཕྱིར་དང༌། རྣམ་བཤད་ལས། དམྱལ་བའི་སྡུག་བསྔལ་
སོགས་ཀུན་གཞིས་དངོས་སུ་མ་མྱོང་ཡང་དེ་མྱོང་བྱེད་ཀྱི་ཚོར་བ་ཀུན་གཞི་ལ་སྣང་བའི་སྒོ་
ནས་ཀུན་གཞི་རྣམ་སྨིན་མྱོང་བ་བོར་བཤད་པའི་ཕྱིར། ཞེས་གསུངས་པའི་ཕྱིར་དང་། དབང་
དོན་ལས་གཞན་དྲུག་པའི་ཡུལ། །ཀུན་གཞིའི་ཡུལ་དུ་མི་འགྱུར་ཏེ། །ཞེས་པའི་དཀའ་འགྲེལ་
ལས། དབང་དོན་བག་ཆགས་གསུམ་ལས་གཞན་པའི་ཡིད་ཤེས་ཀྱི་ཡུལ་ཡན་ལག་བཅུ་གཉིས་
ལྟ་བུ་དང༌། ནས། ཡིད་ཤེས་ཀྱིས་སྒྲོ་བཏགས་ནས་ཡུལ་དུ་བྱས་པ་ཙམ་ཡིན་ཞེས་ཙམ་
སྨོས་པ་དང༌། གོང་དུ་གཟུགས་མེད་དུ་དོན་དང་དབང་པོ་མེད་པའི་ཕྱིར་དམིགས་པ་གསུམ་
ལས་བག་ཆགས་དམིགས་པ་ཡིན་ལ། དེ་ཡང་བག་ཆགས་དམིགས་པར་འགྱུར་བའི་དོན་
དངོས་སུ་མེད་ཀྱང་དེའི་མཐུས་གནས་དོན་ལུས་སུ་སྣང་རུང་ཡིན་པས་དམིགས་པར་འགྱུར་
ཏེ༑ ཞེས་ལས་ཀྱི་བག་ཆགས་སད་སྟོབས་ཀྱིས་སྣང་བ་རྣམས་ཀུན་གཞིའི་དམིགས་པར་འཇོག་

འགྲེལ་མཆན་སྐབས་ལྔ་པ། 284 རྩེ་མོའི་སྦྱོར་བ།
གི །མངོན་བརྗོད་ཀྱི་བག་ཆགས་ཀྱི་དབང་གིས་དྲུག་པ་ཡིད་ཤེས་ཀྱིས་བཏགས་པའི་འདས་
པ་སོགས་ཡུལ་མིན་པར་དམིགས་ཀྱིས་བཀར་བའི་ཕྱིར། མཆོག་ཟུང་ལྟ་བུའི་དབང་ཤེས་
ཀྱི་ཡུལ་དུ་གྱུར་བའི་བསྟན་བཅོས་དང་། དམྱལ་བའི་སྡུག་བསྔལ་གནས་སོགས་སྣང་བ་ཐོས་
བསམ་དང་རྫུ་འཕྲུལ་གྱི་སྟོབས་ཀྱིས་སྣང་གི ཁོ་རང་གི་རྫོགས་བྱེད་ཀྱི་ལས་དབང་གིས་
མི་སྣང་བས་སྐྱོན་མེད་དོ། །འོ་ན། རྩ་བར་དབང་དོན་ལས་གཞན་དངོས་སུ་མ་བཤད་པ་
ཅི་ཞེ་ན། འོག་མ་གཉིས་ཀྱི་འཕེན་བྱེད་ལས་ཀྱིས། གཙོ་བོ་གཟུགས་ཅན་གྱི་སྣོད་བཅུད་
འགྲུབ་པའི་བག་ཆགས་བཞག་པས་དངོས་སུའམ་གཙོ་བོ་དབང་དོན་སྣང་བའི་ཞར་ལ་དེ་ལ་
དེ་དག་སྣང་བའི་ཚོར་བ་བདེ་བ་སོགས་སྣང་ངམ་སྙམ་ལ། དེ་དག་གི་སྐྱེ་འཇིག་སྣང་སྟེ་
དེ་སྒྲུབ་འཇུག་གི་བློ་ཡིན་པའི་ཕྱིར་རོ་སྙམ་སྟེ་དཔྱད། རྣམ་པའི་ཁྱད་པར། དམིགས་པ་
དེ་དག་བསལ་བར་དམིགས་ཀྱང་མ་ངེས་པ་མི་རིག་པ་ཞེས་བྱ་ལ། སུམ་ཅུ་བའི་འགྲེལ་བ་
ལས། དེ་ལ་འདིའོ་ཞེས་རིག་པ་མི་ནུས་པས་དེའི་ཕྱིར་མི་རིག་པ་ཞེས་བྱའོ། །ཞེས་ཁོ་རང་
རྟོགས་དཀའ་བས་ཟེར་ཚུལ་གཅིག་ཀྱང་གསུངས་པ་དེ་རྣམ་པའི་ཁྱད་པར་མིན་ནོ། །འདོད་
པའི་ཀུན་གཞིའི་འཁོར་དུ་རྟོག་དཔྱོད་སོགས་མི་འབྱུང་བ་དེའི་འཁོར་གྱི་སེམས་བྱུང་ལ་ཁོ་
རང་ལྟར་ཤེས་པ་ཡིན་པས་ཆ་རྒྱུན་མ་ཆད་པ་དགོས་པས་ལྔར་ངེས་སོ། །ལྷས་སྦྱིན་གྱི་ང་
སྐྱེ་བ་སྔ་ཕྱི་མེད་ཀྱང་དེའི་ངའོ་སྙམ་པ་སྐྱེ་བའི་གཞིའི་ང་སྔ་ཕྱི་ཐམས་ཅད་དུ་ཡོད་པར་འདོད་
པ་མཐུན་ཀྱང་། སྐྱེ་བ་སྔ་ཕྱི་གཉིས་ཀའི་གདགས་གཞིར་གྱུར་བའི་ཐུན་མོང་གི་ང་དེ་གངགས་
གཞི་ཐུན་མོང་གི་ང་ཙམ་ཡིན་པར་ཐལ་འགྱུར་བས་འདོད་ལ། གཞན་རྣམས་ང་དེ་གངགས་
གཞིའི་ནང་ནས་རྙེད་དགོས་པས་ཐུན་མོང་བའི་ང་མེད་ཟེར་རོ། །ཐལ་འགྱུར་བས་དེ་འདྲའི་
ང་དེ་གདགས་གཞི་ཐུན་མོང་བའི་ང་ཡིན་གྱི་སྐྱེ་བ་སྔ་ཕྱི་གཉིས་ཀའི་གདགས་གཞིར་མི་འདོད་
དེ༑ དེ་ནི་ཁོ་རང་གང་ཟག་ཏུ་གདགས་པའི་གཞི་ཡིན་ལ་འདི་ང་ཞེས་ཐ་སྙད་གདགས་པའི་
གཞི་ཡིན་པའི་ཕྱིར། སྐྱེ་འཕགས་ཀྱི་གདགས་གཞིའི་ཡིན་པ་ཡོད་མེད་སོགས་ཞེས་གསུངས་

རྩེ་མོའི་སྦྱོར་བ།འགྲེལ་མཆན་སྐབས་ལྔ་པ། 285
པ་དེ་ཡིན་ནོ། །འདི་ལ་ཕྱོགས་རེའི་མིག་ཅན་རྣམས་ཀྱང་འཁྲུལ་ལོ། །རྣམ་ཤེས་འདི་ཀུན་
གཞིར་འཇོག་བྱེད་ཉོན་ཡིད་ཀྱིས་འདི་ལ་དམིགས་ནས་སེམས་ཅན་རྣམས་བདག་འཛིན་ལ་
སྦྱོར་བ་དང་། ཀུན་ཉོན་གྱི་ཆོས་རྣམས་ཀྱི་ས་བོན་བཟུང་སྟེ་རྒྱུ་དང་དེ་དག་རང་གི་འབྲས་
བུར་སྦྱོར་བས་འཇོག་ལ། དག་ས་དང་དགྲ་བཅོམ་ལ་ཉོན་ཡིད་དང་བརྟེན་པ་ས་བོན་གྱི་ཀུན་
གཞི་མེད་པས་ཀུན་གཞིའི་མིང་མི་ཐོབ་ལ། དེའི་རྒྱུན་ཟག་བཅས་ཀྱི་ཆ་ཐེག་དམན་གྱི་ལྷག་
མེད་དང་ཐེག་ཆེན་རྡོར་ཏིང་བར་དུ་འཇུག་གོ །བརྟེན་པ་ས་བོན་གྱི་ཀུན་གཞི་དང་ཀུན་གཞིའི་
སྟེང་གི་བཞག་པའི་བག་ཆགས་དོན་གཅིག་དགོས་པ་བཞག་པའི་ནུས་པའོ་ཞེས་པས་གྲུབ་བོ།།
བསྒོ་གཞིའི་ཁྱད་པར་ལྔའི་བསྒོ་བར་འོས་པ་ནི། ནུས་པ་དེ་རང་དང་ངོ་བོ་དབྱེར་མེད་དུ་
འཇུག་ནུས་པ་དང༌། བསྒོ་བྱེད་དང་འབྲེལ་བ་ནི། བསྒོ་བྱེད་དང་རྒྱུད་གཅིག་ལ་ལྷན་ཅིག་
ཚོགས་ནས་ཕྱིས་བག་ཆགས་རང་སྟེང་དུ་གནས་པ་དང༌། མཐའ་གཅིག་རྟེན་དུ་གྱུར་བ་
ནི༑ རང་སྟོབས་ཀྱིས་བག་ཆགས་ཀྱི་གཞིར་རུང་བ་སྟེ། དང་པོ་གཉིས་སླ་ལ་ལྡོག་ཕྱོགས་
རིམ་བཞིན་ཚོགས་བདུན་དང༌། དགེ་མི་དགེ་དང༌། ཕྱིའི་ཆོས་རྣམས་དང༌། རྒྱུད་གཞན་
གྱི་ཆོས་དང༌། རྒྱུད་གཅིག་པའི་ཀུན་གཞིའི་འཁོར་སེམས་བྱུང་རྣམས་གཅོད་དོ། །བསྒོ་
བྱེད་ཚོགས་བདུན་འཁོར་བཅས་གང་རུང་དུ་ངེས་སོ། །དབྱེ་བ། ས་ལུ་སོགས་ཕྱིའི་ས་བོན།
བག་ཆགས་རྣམས་ནང་གི་ས་བོན་ཏེ་གཉིས་དང༌། དེ་གཉིས་དགེ་མི་དགེ་གང་དུ་མི་གསལ་
བས་ཕྱི་ནང་གི་མི་གསལ་བ་གཉིས་དང་། དེ་རིམ་བཞིན་སྣང་ཚོད་ཙམ་ཡིན་པས་ཀུན་རྫོབ་
དང་། ས་བོན་མཐར་ཐུག་ཡིན་པས་དོན་དམ་པའི་ས་བོན་དྲུག་སྒྲས་བརྗོད་པ་དང༌། འདི་
ནི་འདིའོ་ཞེས་ཐ་སྙད་སྦྱོར་བྱེད་ཀྱི་བག་ཆགས་ཡིན་པས་མངོན་བརྗོད་ཀྱི་བག་ཆགས་ཏེ། ཡིད་
ཤེས་ཡུལ་སྣ་ཚོགས་ལ་འཕྲོ་བྱེད་ཡིན་པས་སྤྲོས་པའི་བག་ཆགས་ཟེར་ཏེ། དཀའ་འགྲེལ་
ལས། དེའི་བག་ཆགས་དེ་འཇོག་པ་ཡང་ཡིད་ཤེས་འཁོར་བཅས་ཁོ་ནས་འཇོག་ལ། བསྐྱེད་
པ་ཡང་ཐ་སྙད་འདོགས་པའི་ཡིད་ཉིད་བསྐྱེད་དོ། །ཞེས་པ་ལྟར་རོ། །ཉོན་ཡིད་སོགས་གང་

འགྲེལ་མཆན་སྐབས་ལྔ་པ། 286 རྩེ་མོའི་སྦྱོར་བ།
ཟག་གི་བདག་འཛིན་གྱིས་བཞག་པའི་བག་ཆགས་བདག་ལྟའི་བག་ཆགས་དང༌། འགྲོ་བ་
རྣམས་ཀྱི་ལས་ཉོན་གྱི་སྐྱེ་འཆི་གྲུབ་བྱེད་ཀྱི་ས་བོན་སྲིད་པའི་ཡན་ལག་གི་བག་ཆགས་ཏེ་གསུམ་
དང༌། སྣོད་བཅུད་འགྲུབ་བྱེད་ཀྱི་བག་ཆགས་ལ། རིམ་བཞིན་ཐུན་མོང་བ་དང༌། ཐུན་
མོང་མ་ཡིན་པ་དང་། ཚོར་མེད་དང་། ཚོར་བཅས་ཀྱི་ས་བོན་བཞི་དང་། ཀུན་ཉོན་ཕྱོགས་
དང་རྣམ་བྱང་ཕྱོགས་ཀྱི་ས་བོན་རིམ་བཞིན། གནས་ངན་ལེན་དང་། ཤིན་ཏུ་སྦྱང་པའི་
ས་བོན་དང༌། འཕངས་འབྲས་གྲུབ་ཟིན་དུས་ཀྱི་ལས་ཀྱི་ས་བོན་ལ་སྤྱད་ཟིན་པ་དང་། མངོན་
བརྗོད་ཀྱི་བག་ཆགས་ནི་གཉིས་སྣང་འཁྲུལ་བའི་ཆ་མ་ཟད་བར་དུ་སྤྱད་ནས་ཟད་རྒྱུ་མེད་པས
སྤྱད་མ་ཟིན་པའི་བག་ཆགས་ཟེར་རོ། །བག་ཆགས་དེ་ཡང་རྟེན་ལས་ནི། །རྫས་གཅིག་
ཐ་དད་གང་ཡང་མིན། །ཞེས་པ། གཞན་སྡེ་རྣམས་ཡན་ལག་ཅན་དང་ཡན་ལག་ངོ་བོ་
ཐ་དད་དུ་འདོད་པ་ལྟར། ཀུན་གཞི་དང་དེའི་སྟེང་གི་བག་ཆགས་རྫས་ཐ་དད་ཡིན་ན་དེ་རྫས་
གྲུབ་བམ་རྫས་ཡོད་དུ་འགྱུར་ལ། དེས་ན་དེ་གཉིས་རྟེན་བརྟེན་པའི་འབྲེལ་བ་ཡང་རྫས་གྲུབ་
ཏུ་འགྱུར་བས། དེ་གཉིས་འབྲེལ་བ་རྫས་གྲུབ་གྱི་གཅིག་ཡིན་ན། ཆ་ཐམས་ཅད་ནས་གཅིག་
ཡིན་དགོས་པས་སྐྱོན་གསུམ་རྩ་བར་གསལ་ལ། དེ་གཉིས་ཐ་དད་པའི་ཆ་རྫས་སུ་གྲུབ་ན།
བག་ཆགས་དེ་ཀུན་གཞི་དང་འབྲེལ་མེད་དོན་གཞན་དུ་འགྱུར་བས། དེ་གཟུགས་དང་ལྡན་
མིན་ཚོགས་བདུན་འཁོར་བཅས་གང་ཡང་མིན་པ་དཀའ་འགྲེལ་ལྟར་ལ། དེས་ན་ཀུན་གཞིར་
འགྱུར་བས། རྟེན་གཅིག་ལ་ཀུན་གཞི་གཉིས་ཡོད་པར་ཐལ་ལོ། །དེས་ན་དེ་རྟེན་ལས་རྫས་
གྲུབ་ཀྱི་གཅིག་ཐ་དད་གང་དུ་ཡང་མི་རུང་བས་དེ་རྟེན་གྱི་འབྲས་བུ་བསྐྱེད་པའི་ནུས་པ་ལ་
བཏགས་པ་ཙམ་ཡིན་ནོ། །གཅིག་ཐ་དད་འབྲེལ་བ་རྫས་གྲུབ་ཀྱི་དེ་ལ་བྱེད་དགོས་པར། རྣམ་
བཤད་ལས། རྒྱས་པར་གསུངས་ནས་དཀའ་གནད་རྗེན་པར་བཤད་ཡོད་དོ། །ཞེས་ཆོས་
དང་ཆོས་ཅན་སྤྱི་གསལ་རྟེན་བརྟེན་པར་སྣང་བ་རྟོག་པ་འཁྲུལ་བའི་སྣང་བ་ཡིན་པས་བཏགས་
ཡོད་ཡིན་གྱི། དེ་དག་བློ་མ་འཁྲུལ་བའི་སྣང་བ་ཡིན་ན་རྫས་སུ་གྲུབ་པས། སྣང་བ་ལྟར་

འགྲེལ་མཆན་སྐབས་ལྔ་པ། 287 རྩེ་མོའི་སྦྱོར་བ།
གྲུབ་དགོས་པ་སོགས་ཕྱི་ནང་རྩོད་པའི་དཀའ་ས་བཤད་ཅེས་པའོ། །སྣོད་བཅུད་ཐམས་ཅད་
ཀུན་གཞིའི་སྟེང་གི་ས་བོན་ལས་བྱུང་ལ། ལྷས་སྦྱིན་གྱི་ལས་ཀྱི་བདག་འབྲས་གྱུར་བའི་འཛམ་
གླིང་ནམ་གྲུབ་ནམ་འཇིག་དང་། འཛམ་གླིང་ཐོག་མར་ཆགས་ཚེ་དེར་སྐྱེ་ངེས་ཐམས་ཅད་
ཀྱི་ལས་ཀྱི་བདག་འབྲས་སུ་གྱུར་བའི་འཛམ་གླིང་གྲུབ་མ་གྲུབ་སོགས་དང༌། རྣམ་བཤད་
ལས། གང་ཟག་རེ་རེ་ཤི་འཕོས་པ་ན་དེའི་སྟེང་གི་དེས་ལོངས་སྤྱོད་བྱའི་ཆ་འགག་ཀྱང་རྩ་
བའི་སྣོད་སྤྱི་ལྡོག་དེ་འགག་མི་དགོས་པའི་ཕྱིར། ཞེས་པར་བརྟེན་ནས་ལྷས་སྦྱིན་ལྟ་བུའི་ཐུན་
མོང་མ་ཡིན་པའི་ལོངས་སྤྱོད་བྱའམ་ལས་ཀྱི་བདག་འབྲས་སུ་གྱུར་བའི་འཛམ་གླིང་གི་ཆ་
གཅིག་ཡོད་འཛམ་གླིང་མེད་ཟེར་ན། དེའི་ཐུན་མོང་མ་ཡིན་པའི་ལོངས་སྤྱོད་བྱའི་སྣོད་བཅུད་
དང་ཁང་བ་ཡོད་མེད་དང་དེའི་ལོངས་སྤྱོད་བྱའི་འཛམ་གླིང་མེས་འཇིག་བྱ་ཡིན་མིན་སོགས་
རིགས་སྨྲ་རྣམས་ཀྱི་ཞལ་ན་གསལ་ཡང་མཚམས་དཀའ་བར་སྣང་ངོ༌། །ས་ལུའི་ས་བོན་
གཟུགས་ཡིན་པས་སྤྱིར་ས་བོན་མིན་ཏེ། བང་མཛོད་ལས། རྒྱལ་སྲས་མ་ལས་ནུས་པ་དང་
ས་བོན་དང་བག་ཆགས་ཞེས་བྱ་བ་འདི་ནི་དོན་གཅིག་གོ །ཞེས་གསུངས་པའི་ཕྱིར། འདི་
ཤེས་སྒྲིབ་ཁས་ལེན་པའི་ལུགས་ལ་མི་རུང་ངོ་། ཞེས་བག་ཆགས་ལ་ས་བོན་གྱིས་མ་ཁྱབ་
པར་གསུངས་པས་སྔ་མ་ལ་ཕྱི་མས་ཁྱབ་དགོས་སོ། །དེ་ནི་ཟག་བཅས་ལ་དགོངས་ཀྱི་སྤྱིར་
སངས་རྒྱས་ཀྱི་ས་ན་ནུས་པ་དང་ས་བོན་ཡོད་དོ།།ཀུན་གཞི་མི་འདོད་པས་བག་ཆགས་ལ་
དགེ་མི་དགེ་ཡོད་པར་ལུང་གཅིག་དང་རིགས་པ་གསུམ་གྱིས་སྒྲུབ་པར་དང་པོ་རྗེས་འབྲེལ་
གྱི་གཟུགས་གཟུགས་མིན་པ་དང༌། བག་ཆགས་རྣམ་སྨིན་འཕེན་བྱེད་མིན་ཀྱང་སྐྱེད་བྱེད་
ཡིན་པ་དང༌། སེམས་མེད་པའི་འཇུག་ཐོགས་ཀྱི་དགེ་བའི་སྐལ་མཉམ་གྱི་རྒྱུ་སྔོན་གྱི་སེམས་
བཅས་པའི་རྒྱུད་ལ་འཇོག་པ་དང༌། སོ་ཐར་སྡོམ་པར་དགེ་བ་དགོས་ན་དགེ་མི་དགེ་གཉིས་
རྒྱུད་ལ་གཅིག་ཆར་མངོན་དུ་གྱུར་བ་ཡོད་དགོས་པས་སྤོང་སེམས་ཀྱི་ཤུགས་མ་ཉམས་པས་
ཉེས་ལྟུང་འགོག་པའི་ནུས་པ་འཇོག་ཟེར། ཕྱི་མ་གསུམ་གྲུབ་མཐའི་དབང་ཙམ་མོ། །བག་

འགྲེལ་མཆན་སྐབས་ལྔ་པ། 288 རྩེ་མོའི་སྦྱོར་བ།
ཆགས་འཇོག་ཚུལ་གསུམ་ལས་གསུམ་པ་རང་ལུགས་ཡིན་པ་ས་བོན་གསུམ་ལས། ཟག་
མེད་ཀྱི་ས་བོན་ཆོས་ཉིད་ཀྱི་གནས་པ་དང༌། རྒྱུ་མཐུན་གྱི་ས་བོན་རིགས་འདྲ་འགྲུང་བྱེད་
དང༌། རྣམ་སྨིན་གྱི་ས་བོན་རྣམ་སྨིན་འགྲུབ་བྱེད་གཉིས་ནི་གསར་བཞག་ཁོ་ནའོ། །འདིའི་
དང་པོ་ནི་རང་བཞིན་གནས་རིགས་ཡིན་གྱི་སྤྱིར་ཟག་མེད་ཀྱི་ས་བོན་གསར་བཞག་ཡོད་དེ།
ཟག་མེད་ཡེ་ཤེས་བག་ཆགས་བསྒོ་བྱེད་ཡིན་པའི་ཕྱིར་རོ། །
ཉོན་ཡིད་ནི། རང་རྒྱུད་ལྡན་གྱི་གང་ཟག་གི་རྒྱུད་ཀྱི་ཀུན་གཞི་ལ་དམིགས་ནས་ངར་
འཛིན་པའི་སེམས་ཁྱད་པར་བ་ཞིག་ཡིན་ལ་འཁོར་སེམས་བྱུང་རྫས་ཡོད་པ་དགུ་དང་། ལྟ་
བར་བཏགས་པ་རྣམ་གཡེང་། རྨོངས་པར་བཏགས་པ་མ་དད་པ་ལེ་ལོ་རྨུགས་པ་གསུམ། འདོད་
ཆགས་ལ་བཏགས་པ་རྒོད་པ། ཆགས་རྨོངས་གཉིས་ལ་བཏགས་པ་བག་མེད་དེ་དྲུག རྣམ་
བཤད་དུ། འདི་ཆགས་སྡང་གཉིས་ལ་བཏགས། ཞེས་པ་མ་དག་པ་སྟེ། དེའི་འཁོར་དུ་
སྡང་བ་མེད་པའི་ཕྱིར་བཅོ་ལྔ་འབྱུང་ལ། བསྡུ་བ་ལས། མ་དད་པ་དང༌། ལེ་ལོ་དང་།
བག་མེད་པ་དང༌། བརྗེད་ངེས་པ་དང༌། རྣམ་པ་གཡེང་བ་དང་། འཆལ་བའི་ཤེས་རབ་
ནི་ཉོན་མོངས་པ་ཅན་གྱི་སེམས་ཐམས་ཅད་དང་མཚུངས་པར་ལྡན་ནོ། །ཞེས་གསུངས་པས་
བཅོ་བརྒྱད་ཡོད་དོ། །སློབ་པའི་མཉམ་བཞག་ཟག་མེད་དང་འགོག་སྙོམས་ཀྱི་དུས་སུ་གནས་
སྐབས་ལྡོག་ཀྱང་དག་ས་དང་དགྲ་བཅོམ་ཐོབ་པ་ན་གཏན་དུ་ལྡོག་པས། དེ་དག་གིས་ཚེ་ཉོན
མོངས་ཅན་མ་ཡིན་པའི་བདུན་ཡིད་ཞིག་བཞག་ལ། དེ་ཡང་དོན་གསང་ལས། ཟག་མེད་
དུ་འདོད་པ་དང༌། ཟག་བཅས་སུ་འདོད་པ་དང༌། ཐེག་དམན་གྱི་དེ་ཟག་བཅས་དང་བྱང་
སེམས་ཀྱི་དེ་ཟག་མེད་དུ་འདོད་པ་གཉིས་སམ་གསུམ་བཤད་ཀྱང༌། རང་ལུགས་བར་བ་
ལྟར་ཡིན་པ་རྩ་བ་ལྟར་རོ། །དེ་ཉོན་ཡིད་ཀྱི་རྫས་རྒྱུན་ཡིན་མིན་འདོད་ཚུལ་གཉིས་ཡོད་ཀྱང་།
དོན་གསང་ལས། ཡིད་འཁོར་བ་ཇི་སྲིད་པར་རིགས་གཅིག་པ་དམིགས་པརཉེ་བ་ཀུན་གཞི་
རྣམ་པར་ཤེས་པ་ལས་འབྱུང་བ་གོ་ཇི་ལྟར་རྒྱུན་ཆད། ཅེས་དང༌། དཀའ་འགྲེལ་ལས། ཡིད་

འགྲེལ་མཆན་སྐབས་ལྔ་པ། 289 རྩེ་མོའི་སྦྱོར་བ།
དེའི་མ་རིག་པའི་རྫས་ཙམ་རྒྱུན་ཆད་པ་མེད་དེ། ཞེས་དང༌། རྣམ་བཤད་ལས། དབང་
ཐོབ་དགྲ་བཅོམ་གཉིས་དང་འགོག་པ་མཉམ་བཞག་སོགས་ཀྱི་ཚེ་ཉོན་ཡིད་མེད་ཀྱང་དེའི་རྒྱུན་
གྱི་ཡིད་ཡོད་པས། ཞེས་དང་། དེར་མ་ཟད་མཉམ་ཉིད་ཡེ་ཤེས་སུ་འགྱུར་བར་ཡང་གསུངས་
པས། རྫས་རྒྱུན་སངས་རྒྱས་ཀྱི་ས་ན་ཡོད་དམ་དཔྱད།
ཀུན་གཞི་སྒྲུབ་བྱེད་ཀྱི་རིགས་པ།
ཀུན་གཞི་དང་ཉོན་ཡིད་སྒྲུབ་བྱེད་ཀྱི་ལུང་རྣམས་དཀའ་འགྲེལ་སོགས་སུ་གསལ་ལ།
རིགས་པ་མང་དུ་ཡོད་ཀྱང་བསྡུ་བ་དང་རྩ་བར་བཀོད་པའི་ཀུན་གཞི་སྒྲུབ་བྱེད་ཀྱི་རིགས་པ་
བརྒྱད་ཀྱི་དང་པོ་ནི། ཉིང་མཚམས་སྦྱར་མ་ཐག་པའི་སོ་སྐྱེ་ཆོས་ཅན། ཁྱོད་ཀྱི་ལུས་ལེན་
བྱེད་མི་རུང་བར་ཐལ། ཀུན་གཞི་མེད། ཚོགས་བདུན་དེར་མི་རུང་བའི་ཕྱིར། བསྡུ་བ་
ལས། ཅིའི་ཕྱིར་གནས་ལེན་མི་རུང་ཞེ་ན། སྨྲས་པ། རྒྱུ་རྣམ་པ་ལྔ་སྟེ། ཞེས་པ་ལྟར།
དེའི་རྟགས་སྒྲུབ་ལྔ་ནི། ཚོགས་དྲུག་ལུས་གསར་དུ་ལེན་ཚེ་མེད་པའི་ཕྱིར་དང་། དེ་ལ་དགེ་
མི་དགེ་མཐོང་བའི་ཕྱིར་དང༌། རྒྱུན་མི་ཆད་པར་འཇུག་པ་མེད་པའི་ཕྱིར་དང་། ལུས་
ཐམས་ཅད་ལ་མ་ཁྱབ་པའི་ཕྱིར་དང༌། རེས་འགའ་འབྱུང་བས་ལུས་ལན་མང་པོ་ལེན་པར་
ཐལ་བའི་ཕྱིར། ཞེས་པའོ། །གཉིས་པ་ནི། ཕྱོགས་སྔས་རྣམ་ཤེས་གཉིས་གཅིག་ཅར་མངོན་
དུ་གྱུར་ན། མདོ་ལས། རྣམ་པར་ཤེས་པ་གཉིས་གཅིག་ཅར་འབྱུང་བ་ནི་གནས་མ་ཡིན་
ཞིང་སྐབས་མེད་དོ། །ཞེས་པར། དཀའ་འགྲེལ་ལྟར་ན། རྣམ་ཤེས་རིགས་མཐུན་གཉིས་
དང༌། གྲུབ་མཐའ་ཆེན་མོར། ཀུན་གཞི་གཉིས་གཅིག་ཅར་གང་ཟག་གཅིག་གི་རྒྱུད་ལ་
མི་འབྱུང་བའི་དོན་ཡིན་གསུངས་ལ། སོ་སྐྱེ་གཅིག་ཆོས་ཅན། ཁྱོད་ཀྱི་རྒྱུད་ལ་ཡུལ་ཅན་
དབང་པོ་དྲུག་དང་ཡུལ་དྲུག་མཉམ་དུ་ཡོད་ཀྱང་། ཡིད་བྱེད་ཉེ་རིང་མེད་པར་འཇུག་རུང་
ཡོད་ཚེ་ཚོགས་དྲུག་ལས་དང་པོའམ་གཅིག་ཀྱང་སྐྱེ་མི་རུང་བར་ཐལ། རྒྱུ་རྐྱེན་ཚང་བར་

འགྲེལ་མཆན་སྐབས་ལྔ་པ། 290 རྩེ་མོའི་སྦྱོར་བ།
ཁྱད་པར་མེད་པའི་ཕྱིར། ལྟ་འདོད་ཉན་འདོད་ཀྱི་ཡིད་བྱེད་གཅིག་ཅར་མངོན་དུ་གྱུར་བ་
མེད་ཀྱང་མི་དགོས་སོ། །གསུམ་པ་ནི། ཆོས་ཅན་འདྲ་ལ། རྒྱང་རིང་པོའི་མེ་ཆུ་བ་ལང་
སོགས་ཀྱི་ཁ་དོག་མིག་ཤེས་ཀྱིས་མངོན་སུམ་དུ་མཐོང་ཚེ་དེའི་རྒྱུད་ལ་མེ་ཆུ་སོགས་དེ་དག་
རྟོགས་པའི་ཡིད་མངོན་གསལ་བ་མི་སྐྱེ་བར་ཐལ། རྣམ་ཤེས་དུ་མ་གཅིག་ཅར་མངོན་སུམ་
དུ་གྱུར་བ་མེད་པའི་ཕྱིར། བསྡུ་བར། གལ་ཏེ་ལ་ལ་འདི་སྐད་ཅེས་གལ་ཏེ་ཀུན་གཞི་རྣམ་
པར་ཤེས་པ་ཡོད་ན་དེའི་ཕྱིར་རྣམ་པར་ཤེས་པ་གཉིས་གཅིག་ཅར་འབྱུང་བར་འགྱུར་རོ་ཞེས་
ཟེར་ན། ཞེས་གསུངས་པས་འདིའི་ཕྱོགས་སྔ་ལ་རྣམ་ཤེས་དུ་མ་གཅིག་ཅར་དུ་སྐྱེ་བར་མི་
འདོད་པ་དང༌། དབུས་མཐའ་ལྟར་དུ་མ་གཅིག་ཅར་མངོན་དུ་གྱུར་བར་མི་འདོད་པ་དོན་
གཉིས་ཡོད་དམ་དཔྱད་དེ། རྣམ་འགྲེལ་ལྟར་ན་འདིའི་ཕྱོགས་སྔར་གཞན་སྡེའང་ཡོད་དོ།།
རང་ལུགས་ལ་ཚོགས་བརྒྱད་འདོད་པས། ཀུན་གཞི་ཉོན་ཡིད་སོགས་ཀྱང་རིགས་མི་མཐུན་
པ་ཡིན་ནོ། །འདིར་བསྟན་ཡིད་མངོན་རང་འདྲེན་བྱེད་ཀྱི་དབང་མངོན་གྱི་རྗེས་སུ་བྱུང་སྟེ།
ཡིད་ལ་བརྟེན་པའོ། །ཞེས་གསུངས་པའི་ཕྱིར། དབང་མངོན་སྐད་ཅིག་གཉིས་པ་སོགས་
དང་དུས་མཉམ་དུ་ཡོད་དེ། དབང་མངོན་དང་ཡིད་མངོན་གསལ་བ་དུས་མཉམ་དུ་མངོན་
དུ་གྱུར་བའི་ཕྱིར། མདོ་སེམས་སོགས་སུའི་ལུགས་ལ་ཡང་བ་ལང་སོགས་མིག་གིས་མཐོང་
བཞིན་པའི་ཚེ་བ་ལང་དང་རྒྱང་རིང་པོའི་མེ་ཆུ་སོགས་མཐོང་བའི་ཡིད་ཀྱི་མངོན་སུམ་ལྐོག་
གྱུར་བ་སྐྱེ་ཆོག་སྟེ། རིགས་འདྲ་གོམས་སྟོབས་ཀྱིས་དེ་མངོན་སུམ་དུ་རྟོགས་ཆོག་པའི་ཕྱིར་
ཏེ༑ དེ་དག་རྟོགས་པའི་རྟོག་པ་ལ་གསལ་སྣང་འབྱུང་ཚུལ་ཡོད་པའི་ཕྱིར་དང་། ཀུན་གཞིའི་
རྣམ་བཤད་ལས། དེའི་མཚོན་ཏེ་རྒྱང་རིང་པོའི་མེ་ཆུ་སོགས་ཀྱང་མིག་གིས་མཐོང་བའི་
ཚེ་ཡིད་ཀྱིས་མངོན་སུམ་དུ་རྟོགས་པར་མ་བཞག་ན་དེ་དག་མངོན་སུམ་དུ་རྟོགས་ཚུལ་བཞག་
དཀའ་བར་སྣང་ཞིང་། ཞེས་གསུངས་པའི་དགོངས་པའོ། །དེས་བ་ལང་མངོན་སུམ་དུ་
རྟོགས་ཀྱང་སྔར་རྟོག་པས་ཐ་སྙད་སྦྱོར་སའི་བ་ལང་དེ་མངོན་སུམ་དུ་མ་རྟོགས་པ་རྣམ་འགྲེལ་

འགྲེལ་མཚན་སྐབས་ལྔ་པ། 291 རྩེ་མོའི་སྦྱོར་བ།
གྱི་དོན་ནོ། །བཞི་བ་ནི། སོ་སྐྱེ་ཆོས་ཅན། ཁྱོད་ཀྱི་རྒྱུད་ལ་ཀུན་བྱང་གི་ས་བོན་མི་རུང་
བར་ཐལ། བསྒོ་བཞི་ཀུན་གཞི་མེད་པའི་ཕྱིར། ཐེག་བསྡུས་སུ་ཉོན་མོངས་པ་གསུམ་དང་
འཇིག་རྟེན་དང་འཇིག་རྟེན་ལས་འདས་པའི་ས་བོན་མི་རུང་བ་ལྔ་གསུངས་སོ། །ལྔ་བ་ནི།
ཆོས་ཅན་འདྲ། འགྲོ་འདུག་སོགས་ཀྱི་བྱ་བ་མི་རུང་བར་ཐལ། སྣོད་ལམ་འཕྲང་དང་། གནས་
རྐང་བ་འདེགས་འཇོག་དང༌། ངའོ་སྙམ་པ་དང༌། ཡུལ་ས་རྡོ་སོགས་སྣང་བའི་རྣམ་རིག་
གཅིག་ཆར་སྐྱེ་བ་མེད་པའི་ཕྱིར། འདིའི་དང་པོ་གཉིས་ཀུན་གཞི་དང༌། གསུམ་པ་ཉོན་
ཡིད། བཞི་བ་འཇུག་ཤེས་སུ་གསུངས་སོ། །རྣམ་འགྲེལ་སོགས་ལྟར་ན་རྣམ་རིག་བཞི་ལྐོག་
གྱུར་བ་སྐྱེའམ་དཔྱད། འདིའི་རྣམ་རིག་བཞི་ཤེས་པར་བཞག་པ་བཞིན་དུ་ཐེག་བསྡུས་ལས་
གསུངས་པའི་རྣམ་རིག་དགུ་ཡང་ཤེས་པར་འཇོག་སྟེ། ཐེག་བསྡུས་ལས། དེ་ལ་གཞན་
གྱི་དབང་གི་མཚན་ཉིད་གང་ཞེ་ན། གང་ཀུན་གཞི་རྣམ་པར་ཤེས་པའི་ས་བོན་ཅན་ཡང་
དག་པ་མ་ཡིན་པ་ཀུན་ཏུ་རྟོག་པས་བསྡུས་པའི་རྣམ་པར་རིག་པའོ། །དེ་ཡང་གང་ཞེ་ན། ལུས་
དང་ལུས་ཅན་དང༌། ནས། ཀུན་ཏུ་རྟོག་པས་བསྡུས་པ་ཡོད་པ་མ་ཡིན་པ་དང་། ནོར་
བའི་དོན་སྣང་བའི་གནས་ཡིན་པ་འདི་ནི། ཞེས། ལུས་དབང་པོ་དང་པོ་ལྔ་ཕྱི་དོན་དུ་སྣང་
བའི་རྣམ་རིག་སོགས་འཇོག་པའི་ཕྱིར་ཏེ། ཡོད་པ་མ་ཡིན་པ་དང་། ནོར་བའི་དོན་སྣང་
བའི་གནས། ཞེས་དང༌། དབྱིག་འགྲེལ་ལས། ཡོད་པ་མ་ཡིན་པ་ནི་མེད་པ་སྟེ། འདི་ལྟར་
བདག་གི་ངོ་བོ་དོན་དེ་བཞིན་དུ་ཡོད་པར་བཟུང་ནས་དེ་ཉིད་ལ་བདག་མེད་པར་བདག་ཅེས་
སྣང་བ་སྟེ། ཞེས་དང་། ངོ་བོ་ཉིད་མེད་པའི་བཤད་སྦྱར་ལས། ལུས་ཀྱི་རྣམ་པར་རིག་པ་
ནི་དབང་པོ་གཟུགས་ཅན་དུ་སྣང་བ་སྟེ། དེ་བཞིན་དུ་འོག་མ་རྣམས་ལ་ཡང་སྣང་བའི་སྒྲ་
སྦྱར་བར་བྱའོ། །ཞེས་ཐམས་ཅད་ལ་སྣང་བའི་སྒྲ་སྦྱར་བའི་ཕྱིར་དང༌། གྲུབ་མཐའ་ཆེན་
མོ་ལས། འདུས་བྱས་ཐམས་ཅད་རྣམ་རིག་དགུའི་རྫས་དང༌། ཤེས་བྱ་ཐམས་ཅད་རྣམ་
རིག་དགུའི་བདག་ཉིད་དུ་འདོད་པའི་རྣམ་རིག་པ་དང༌། ཞེས། འདུས་བྱས་རྣམས་རང་

འགྲེལ་མཆན་སྐབས་ལྔ་པ། 292 རྩེ་མོའི་སྦྱོར་བ།
འཛིན་རྣམ་རིག་དང་རྫས་གཅིག་དང་། ཤེས་བྱ་ཐམས་ཅད་རང་འཛིན་རྣམ་རིག་དང་བདག་
ཉིད་གཅིག་ཏུ་གསུངས་པའི་ཕྱིར། དབྱིག་འགྲེལ་ལས། ལུས་ནི་མིག་ལ་སོགས་པའི་ཁམས་
ལྔའོ། །ལུས་ཅན་ནི་ཉོན་མོངས་པ་ཅན་གྱི་ཡིད་དོ། །ཟ་བ་པོ་ནི་ཡིད་ཁམས་སོ། །ཉེ་བར་
སྤྱད་པར་བྱ་བའི་རྣམ་པར་རིག་པ་ནི་ཕྱི་རོལ་གྱི་གཟུགས་ལ་སོགས་པའི་ཁམས་དྲུག་གོ །ཉེ་
བར་སྤྱོད་པའི་རྣམ་པར་རིག་པ་ནི་རྣམ་པར་ཤེས་པ་དྲུག་གི་ཁམས་སོ། །དུས་ཀྱི་རྣམ་པར་
རིག་པ་ནི་འཁོར་བའི་རྒྱུན་འཇུག་པ་རྣམ་པར་ཆད་པ་མེད་པ་ཉིད་དོ། །གྲངས་ཀྱི་རྣམ་པར་
རིག་པ་ནི་བགྲང་བའོ། །ཡུལ་གྱི་རྣམ་པར་རིག་པ་ནི་སྣོད་ཀྱི་འཇིག་རྟེན་ནོ། །ཐ་སྙད་ཀྱི་
རྣམ་པར་རིག་པ་ནི་མཐོང་བ་དང་ཐོས་པ་དང་ཤེས་པ་དང་རྣམ་པར་ཤེས་པ་སྟེ། ཐ་སྙད་
རྣམ་པ་བཞིའོ། །རེ་ཞིག་དེ་ལྟ་བུའི་རྣམ་པར་རིག་པ་དག་ནི་ཤེས་བྱའི་གནས་སུ་བསྟན་པ་
ནི་མངོན་པར་བརྗོད་པའི་བག་ཆགས་ཀྱི་རྒྱུ་ཅན་ཡིན་ནོ། །བདག་དང་གཞན་གྱི་བྱེ་བྲག་
གི་རྣམ་པར་རིག་པ་གང་ཡིན་པའི་བྱེ་བྲག་གི་རྟེན་ནི་བདག་ཏུ་ལྟ་བའི་བག་ཆགས་ཀྱི་རྒྱུ་ཅན་
ནོ༑ ༑གང་བདེ་འགྲོ་དང་། ངན་འགྲོ་དང༌། འཆི་འཕོ་བ་དང༌། སྐྱེ་བའི་རྣམ་པར་རིག་པ་
སྟེ༑ འཁོར་བའི་འགྲོ་བ་སྣ་ཚོགས་དེ་ནི་སྲིད་པའི་ཡན་ལག་གི་བག་ཆགས་ཀྱི་ས་བོན་ཉེ་བར་
ལེན་པ་ལས་བྱུང་ངོ་། །ཞེས་པར་བརྟེན་ནས་དཔལ་ལྡན་པ་སོགས་ཀྱིས་དེ་དག་ལ་དབང་
བོ་ལྔ་སོགས་ཡུལ་བཅོ་ལྔ་འཇོག་པར། རྣམ་རིག་བཅོ་ལྔ་འདི་རྣམས་ཀྱིས་ཁམས་གསུམ་དང་
འགྲོ་བ་ལྔ་དང་སྐྱེ་གནས་རྣམ་པ་བཞི་ཐམས་ཅད་བསྡུས་པར་གསུངས་སོ། །ཞེས། ཐེག་
བསྡུས་ལས། རྣམ་པར་རིག་པ་འདི་རྣམས་ཀྱིས་ཁམས་དང་འགྲོ་བ་དང་སྐྱེ་གནས་ཐམས་
ཅད་བསྡུས་པ་གཞན་གྱི་དབང་གི་མཚན་ཉིད། ཅེས་པར་བརྟེན་ཀྱང༌། ཐེག་བསྡུས་ལས།
རྣམ་པར་རིག་པ་འདི་རྣམས་ཀྱིས་རྣམ་པ་རིག་པ་ཙམ་ཉིད་ཡང་དག་པ་མ་ཡིན་པའི་ཀུན་ཏུ་
རྟོག་པས་བསྡུས་པ། ཞེས། དེ་དག་རྣམ་རིག་གིས་རིག་བྱར་བྱས་པའི་ཕྱིར་དང་། དབྱིག་
འགྲེལ་ལས། བསྡུས་པ། ཞེས་པ་ནི་དེའི་ངོ་བོ་ཉིད་དོ། ཞེས། རྣམ་རིག་དགུ་གང་རུང་

འགྲེལ་མཆན་སྐབས་ལྔ་པ། 293 རྩེ་མོའི་སྦྱོར་བ།
དང་ངོ་བོ་གཅིག་པའི་དོན་དུ་གསུངས་པའི་ཕྱིར། ཁ་རྒྱའི་དོགས་སློང་གི་དེ་དོན་དུ་སོང་ངོ་།།
དྲུག་པ་ནི། སོ་སྐྱེ་ཆོས་ཅན། ཡིད་གཞན་ལ་གཏད་པ་དང་གཉིད་འཐུག་སོགས་ཀྱི་ཚེ་ལུས་
ལ་ཕན་གནོད་བྱས་ན་ལུས་ཚོར་བདེ་སྡུག་མི་མྱོང་བར་ཐལ། དེ་སྐྱེ་བའི་ས་བོན་འཛིན་པའི་
རྟེན་ཀུན་གཞི་མེད་པའི་ཕྱིར། གཉིད་འཐུག་གི་ཚེ་གཉིད་ཀྱང་མེད་དོ། །བདུན་པ་ནི། སྙོམས་
འཇུག་གཉིས་ལ་ཞུགས་པའི་གང་ཟག་ཆོས་ཅན། ཁྱོད་ཀྱི་ལུས་ཤི་ལུས་སུ་ཐལ། དེ་ཟིན་
བྱེད་འཇུག་ཤེས་མེད་ཀུན་གཞི་མ་བཞག་པའི་ཕྱིར། བརྒྱད་པ་ནི། ཆོས་ཅན་འདྲ། དྲོད་
རིམ་གྱིས་བསྡུས་ཏེ་འཆི་འཕོ་མི་རུང་སྟེ། རྣམ་ཤེས་ཀྱིས་འདོར་བར་ཆ་དེ་ནས་དྲོད་བསྡུ་
ཞིང་ལུས་ཐམས་ཅད་ལ་ཁྱབ་པའི་རྣམ་ཤེས་ཀུན་གཞི་ལས་མེད་པའི་ཕྱིར། གཞན་དག་གིས་
དེ་གསུམ་གྱི་ཚེ་སྔ་མ་བཀག་ནས་ཡིད་ཤེས་ཕྲ་མོ་བཞག་གོ །དཀའ་འགྲེལ་ལྟར་རིགས་པ་
འདི་བརྒྱད་ཀུན་གཞི་ཡོད་པར་སྒྲུབ་བྱེད་ཡིན་ཀྱང་ཀུན་གཞི་ཡོད་པར་སྒྲུབ་པར་བྱེད་པའི་
སྦྱོར་བ་ཡང་དག་ཡིན་པ་མེད་དེ། ཀུན་གཞི་རྟོགས་ན་སྟོང་ཉིད་རྟོགས་དགོས་པའི་ཕྱིར། རིགས་
པ་འདི་དག་སྟོང་ཉིད་དང་ཀུན་གཞི་སྒྲུབ་བྱེད་ཡིན་མིན་སོགས་དཔྱད་བྱ་མང་ངོ༌། །
ཉོན་ཡིད་སྒྲུབ་བྱེད་ཀྱི་རིགས་པ།
ཉོན་ཡིད་སྒྲུབ་བྱེད་ཀྱི་རིགས་པ་དྲུག་གི་དང་པོ་ནི། སོ་སྐྱེ་ཆོས་ཅན། ཁྱོད་ཀྱི་རྒྱུད་
ལ་རྟག་ཏུ་མངོན་གྱུར་བའི་རྟེན་མ་འདྲེས་པའི་མ་རིག་པ་མེད་པར་ཐལ། ཉོན་ཡིད་ལས་
སེམས་གཞན་གྱི་འཁོར་དུ་མི་འཐད་པའི་ཕྱིར། ངོ་བོ་ཉིད་མེད་པའི་ཐེག་བསྡུས་བཤད་སྦྱར་
དུ༑ ཉོན་ཡིད་ཁོ་ནའི་འཁོར་དུ་ཡོད་པས་རྟེན་མ་འདྲེས་པ་དང༌། དོན་གསང་མཁན་པོས།
མ་རིག་པ་རང་སྟོབས་ཀྱིས་སེམས་བྱུང་གཞན་དང་མ་འདྲེས་པས་མཐུ་མ་འདྲེས་པ་ཟེར་ཀྱང༌།
དཀའ་འགྲེལ་དུ་ཕྱི་མ་བཀག་ནས་སྔ་མ་འཐད་ཕྱོགས་སུ་བྱས་སོ། །མཚུངས་ལྡན་མ་འདྲེས་
པ་རྩ་ཉོན་དགུ་དང་ཉེ་ཉོན་ཁྲོ་སོགས་བཅུ་གང་དང་མཚུངས་ལྡན་དུ་མ་སོང་བར་འདོད་པ་

འགྲེལ་མཆན་སྐབས་ལྔ་པ 294 རྩེ་མིའི་སྦྱོར་བ།
གྲུབ་མཐའ་བཞི་ཀ་འདྲ་ལ། མཐོང་སྤང་ཁོ་ན་དང་འདོད་པ་ན་ཡིད་མི་བདེ་བ་དང་བཏང་
སྙོམས་ཅི་རིགས་དང་མཚུངས་ལྡན་དགོས་པ་སོགས་སེམས་ཙམ་པ་ཁོ་ནས་འདོད་པའོ།།
གཉིས་པ་ནི། དྲུག་པ་ཡིད་ཤེས་ཆོས་ཅན། ཁྱོད་ལ་རང་དང་དུས་མཉམ་པའི་རྟེན་ཐུན་
མོང་མ་ཡིན་པ་ཡོད་པ་དབང་ཤེས་ལྔ་དང་འདྲ་བ་མ་ཡིན་པར་ཐལ། ཉོན་ཡིད་མེད་པའི་
ཕྱིར། མཛོད་རྗེས་འབྲང་སོགས་ཕལ་ཆེར་གྱིས་ལྷན་ཅིག་པའི་རྟེན་མི་དགོས་ཟེར་ལ། ཕལ་
ཆེན་པ་སོགས་ཀྱིས་ལྷན་ཅིག་པའི་རྟེན་སྙིང་བུ་ག་གཅིག་ནས་དགུ་བའི་བར་བཞག་པ་ལ། དེ་
དབང་པོ་གཟུགས་ཅན་ཡིན་པས་ཡིད་ཤེས་ལ་ངེས་པར་རྟོག་པ་མེད་པར་ཐལ་ལོ་ཞེས་བཀག་
གོ ༑རྣམ་བཤད་ཀྱི་གོང་དུ། ཐུན་མོང་མ་ཡིན་པའི་བདག་རྐྱེན་མེད་པར་ཐལ་བ་རོལ་མཚོ་
སོགས་ལྟར་གསུངས་པ་ལས་རང་ལུགས་མིན་པ་འོག་ཏུ་གསལ་ལོ། །གསུམ་པ་ནི། སྙོམས་
འཇུག་གཉིས་ཆོས་ཅན། ཁྱོད་ལ་ཞི་མ་ཞིའི་བྱེ་བྲག་མེད་པར་ཐལ། འདུ་ཤེས་མེད་པའི་
སྙོམས་འཇུག་དེ་ཉོན་ཡིད་མངོན་དུ་གྱུར་བའི་སྲེད་པའི་རླན་དང་བཅས་པ་མ་ཡིན་པའི་ཕྱིར།
བཞི་བ་ནི། སོ་སྐྱེ་ཆོས་ཅན། ཁྱོད་ཀྱི་རྒྱུད་ལ་མ་ན་ཏི་ཞེས་པའི་ངེས་ཚིག་འཇུག་པའི་གཞི་
མེད་པར་ཐལ། ཁྱོད་ཀྱི་རྒྱུད་ལ་རྟག་ཏུ་གོམས་པའི་ངར་འཛིན་མེད་པའི་ཕྱིར། ལྔ་བ་ནི།
འདུ་ཤེས་མེད་པ་བ་ཆོས་ཅན། ཁྱོད་ཀྱི་རྒྱུད་ལ་ངར་འཛིན་མེད་པར་ཐལ། ཉོན་ཡིང་མེད་
པའི་ཕྱིར། དྲུག་པ་ནི། སོ་སྐྱེ་ཆོས་ཅན། ཁྱོད་ཀྱི་རྒྱུད་ལ་ང་སྦྱིན་པ་བྱེད་ཅེས་པ་ལྟ་བུ་
དུས་རྟག་ཏུ་ངར་འཛིན་མངོན་གྱུར་བ་མི་འབྱུང་བར་ཐལ། ཉོན་ཡིད་མེད་པའི་ཕྱིར། གཞན
དག་གིས་འདུ་ཤེས་མེད་པ་ལ་ཐར་བར་ཞེན་ནས་འཇུག་པས་མ་ཞི་ལ། ངར་འཛིན་ལྷན་
སྐྱེས་མ་སྤངས་པར་རྒྱུད་ལ་ཡོད་པས་སྐྱོན་ཕྱི་མ་གསུམ་མི་འཇུག་གོ་ཟེར། རྣམ་ཤེས་གྲངས་
ལ་གྲུབ་མཐའ་ཆེན་མོར། ཁ་ཆེའི་ལཀྵིའི་རིམ་ལྔའི་འགྲེལ་བར་རྣལ་འབྱོར་སྤྱོད་པར་ཀུན་
གཞི་གཅིག་སྨྲ་བ་དང༌། ཚོགས་དྲུག་དང་ཉོན་ཡིད་དང་བདུན་དུ་འདོད་པ་དང༌། ཚོགས་
དྲུག་འདོད་པ་དང་། བརྒྱད་འདོད་པ་བཞི་བྱས་ལ། རྒྱ་ནག་འགྲེལ་ཆེན་དུ། ཆོས་ཉིད་ཀྱི་

འགྲེལ་མཆན་སྐབས་ལྔ་པ། 295 རྩེ་མོའི་སྦྱོར་བ།
སེམས་དང་མཚུངས་ལྡན་གྱི་སེམས་གཉིས་འདོད་པ་དང་དགུ་འདོད་པ་དང་བརྒྱད་འདོད་
པ་གསུམ་བཤད་པར་གསུངས་སོ། །བདུན་འདོད་པས་ཀུན་གཞི་འདོད་དགོས་པས་དེ་བདུན་
པོ་གང་དུ་འཇོག་པ་དང༌། གཉིས་འདོད་པས་ཆོས་ཉིད་ཀྱི་སེམས་དེ་བཞིན་ཉིད་ལས་དམིགས་
པ་ཅན་མིན་ཀྱང་མཚུངས་ལྡན་གྱི་སེམས་ལ་རྣམ་ཤེས་དྲུག་ཡོད་ཀྱང་ཚོགས་དྲུག་གི་ཐ་སྙད་
མི་སྦྱོར་རམ་དཔྱད། ལྷག་མ་དགུ་དང་གཅིག་འདོད་པ་དགག་པ་གཉིས་ལས་དང་པོ་ནི། སློབ་
དཔོན་ཡང་དག་བདེན་པའི་འདོད་པ་ཡིན་ལ། བདུན་པ་ལེན་པའི་རྣམ་ཤེས་ནི་ཉོན་ཡིད་ཡིན་
ལ་བརྒྱད་པའི་ཀུན་གཞི་གསུམ་ལས་ངོ་བོ་ཉིད་ཀུན་གཞི་ནི། སངས་རྒྱས་རུང་བའི་ཀུན་གཞི་
ཡིན་པ་འདྲ་ལ། རྣམ་སྨིན་གྱི་ཀུན་གཞི་ནི་ཀུན་གཞི་སྤྱི་ལྡོག་ཡིན་ཞིང་། ཉོན་མོངས་པའི་
ཀུན་གཞི་ནི་ཆོས་ཀྱི་བདག་འཛིན་ཞིག་ཡིན་པར་མཆན་འགྲེལ་ལས་གསུངས་ཀྱང་། དེ་ནི་
ཆོས་འཛིན་པ་ཡིན་གྱི་ཞེས་པར་བརྟེན་ཀྱང་། གྲུབ་མཐའ་ཆེན་མོར་བརྒྱད་པ་ཀུན་གཞི་དང་།
ཞེས་རང་ལུགས་བྱས་ལ། རྩ་བར་ཡང་དགུ་བ་དང་བདུན་པའི་མིང་ཙམ་ལ་དགག་པ་བྱས་
པས་དཔྱད་དགོས། དགུ་བ་དྲི་མ་མེད་པའི་རྣམ་ཤེས་ལ་དམིགས་བྱ་དེ་བཞིན་ཉིད་དང་དམིགས་
བྱེད་དྲི་མ་མེད་པའི་རྣམ་ཤེས་གཉིས་བྱས་པའི་ཕྱི་མ་རྟག་པའི་དངོས་པོར་འགྱུར་ཞེས་བཀག་
གོ ༑གཅིག་པུར་འདོད་པ་གཉིས་ལས་རྩ་བར་བཀོད་པ་ནི། ཚོམས་དང་སྐྱེ་མཆེད་བཅུ་
གཉིས་སྟོན་པའི་མདོ་ལ་བརྟེན་ནས་ཡིད་ཀྱི་རྣམ་ཤེས་གཅིག་ཉིད་དབང་པོའི་སྒོ་སོ་སོར་རྒྱུ་
བ་ལས་དབང་ཤེས་ལོག་པ་མེད་པར་འདོད་པའི་བྱང་སེམས་གཅིག་སྨྲ་བ་ཞེས་ཉན་ཐོས་སྡེ་
བ་ཞིག་ཡིན་ལ། མཆན་དུ་ཤེས་པ་ཀུན་ཡིད་ཀྱི་རྣམ་ཤེས་ཀྱི་རྫས་རྒྱུན་དུ་བྱས་པ་དཔེའི་སྟེང་
ནས་ཡིན་ལ། ཐེག་བསྡུས་སུ་རྣམ་པ་གཉིས་སུ་སྣང་ཞེས་པའི་དོན། དཀའ་འགྲེལ་ལས།
ཡིད་ཤེས་དེའི་ཆ་གཅིག་ནི་དོན་ཙམ་དུ་སྣང་ཞིང་རིག་པ་ལ་ཞེན་ཅིང་རྟོག་པ་མེད་ལ་ཆ་གཅིག་
ནི་དོན་དུ་ཞེན་ཅིང་རྟོག་པས་ན་ཡིད་ཤེས་ཀྱང་ཡིན་པའི་ཕྱིར་རྟོག་མེད་ཁོ་ནར་འབྱུང་བའི་
སྐྱོན་མེད་ཅེས་པའི་དོན་ཏོ། །ཞེས་གསུངས་པས། ཡིད་ཤེས་གཅིག་ལ་རྟོག་པ་རྟོག་མེད་

འགྲེལ་མཆན་སྐབས་ལྔ་པ། 296 རྩེ་མོའི་སྦྱོར་བ།
ཀྱི་མིང་གཉིས་བཏགས་སམ་དཔྱད། དེ་ལྟ་བྱས་ན། དབང་ཤེས་ཀྱིས་ཀྱང་ལྐོག་གྱུར་དང་།།
འདས་དང་མ་འོངས་འཛིན་འགྱུར་ཕྱིར། །ཞེས་བཀག་པ་དང་འགྲིག་སྟེ། ཆ་གཉིས་ཀྱང་
ཡིན་ལ་རྫས་གཅིག་པུ་ཡང་ཡིན་པ་འདི་ནི་ལྷ་རྣམས་དགའ་བར་བྱེད་ཀྱི། ཞེས་གསུངས་
པའི་ཕྱིར། ཚོམས་ཀྱི་དོན། ཡིད་ཤེས་དབང་པོ་ལྔའི་ཡུལ་ལ་རྒྱུ་བའི་དོན་དང༌། ལུང་
གཉིས་པ་སྒྲས་ཟིན་ལྟར་རུང་ལ། རྟོག་པའོ་ཞེས་པ་ཡིད་ཀྱིས་ཆོས་ཐམས་ཅད་འཛིན་པའི་
དོན་དུ་གསུངས་སོ། །འདིར་རྩ་བའི་ཚིག་ཟིན་ཙམ་བཀོད་ཀྱི་རྒྱས་པར་ཐོགས་མེད་སྐུ་མཆེད་
ཀྱི་གཞུང་ལས་བཙལ་བར་བྱའོ། །རྗེ་བཙུན་པ་དང་བསོད་གྲགས་པས་གསུམ་པ་རྣམ་ཤེས་
གྱི་རྟེན་འབྲེལ་ལ་རྒྱུ་དུས་ཀྱི་རྣམ་ཤེས་ཀྱིས་ཁྱབ་པར་བཞེད་ལ། བསོད་གྲགས་པས་རྟེན་
འབྲེལ་བཅུ་གཉིས་ཀྱི་ནང་ཚན་དུ་གྱུར་བའི་རྣམ་ཤེས་ལ་རྒྱུ་དུས་འབྲས་དུས་ཀྱི་རྣམ་ཤེས་
གཉིས་ཡོད་ཀྱང་གསུམ་པ་ལ་མེད་ཟེར་རོ། །
མིང་གཟུགས་སོགས་རྟེན་འབྲེལ་ལྷག་མ་བཤད་པ།
གཉིས་པ་འཕངས་པའི་འབྲས་བུ་ལ་བཞི་ལས། དང་པོ་མིང་གཟུགས་ཀྱི་རྟེན་འབྲེལ་
ནི༑ རོལ་མཚོར། སྐྱེ་སྲིད་དུ་ཉིང་མཚམས་སྦྱར་བ་ནས་མངལ་སྐྱེས་སོགས་ལ་ལྔ་བ་སྐྱེད་
མཆེད་གྲུབ་ཁའི་བར་དང༌། རྫུས་སྐྱེས་ལ་བཞི་བ་ལྔ་བ་གཉིས་གཅིག་ཅར་གྲུབ་པས་གཉིས་
ཀ་དྲུག་པ་རེག་པའི་བར་དང་། དེ་གསུམ་འདུས་ནས་ཡུལ་ལ་ལོངས་སྤྱོད་པ་ནས་ཚོར་བ་
གསུམ་གྱི་རྒྱུ་ཟས་སོགས་ཤེས་མི་ནུས་པའི་བར་དང༌། བདུན་པ་ནི་དེ་དག་གི་རྒྱུ་ཟས་སོགས་
ཤེས་པ་ཚེ་ཇི་སྲིད་པར་འཇོག་གམ་མི་གསལ་ལ། བཅུ་གཅིག་པ་སྐྱེ་བ་སྐྱེ་སྲིད་གྲུབ་མ་ཐག་
དང་རྒ་ཤི་དེའི་སྐད་ཅིག་གཉིས་པ་ནས་བཞག་གོ །བསོད་གྲགས་པ་ཡང་ཕལ་ཆེར་དེ་དང་
འདྲ་བ་ལས་བཞི་བ་མིང་གཟུགས་སྐྱེ་སྲིད་དུ་ཉིང་མཚམས་སྦྱར་བའི་སྐད་ཅིག་གཉིས་པ་ནས་
བཞག་པ་ཁྱད་པར་རོ། །འདི་དག་གིས་མདོ་ལས། རྣམ་ཤེས་ཀྱི་རྐྱེན་གྱིས་མིང་གཟུགས།

འགྲེལ་མཆན་སྐབས་ལྔ་པ། 297 རྩེ་མོའི་སྦྱོར་བ།
ཞེས་སོགས་སྔ་ཕྱི་རྒྱུ་འབྲས་སུ་གསུངས་པ་ལ་ཐུགས་རྩེ་གཏད་པར་སྣང་ངོ་། །དེ་དགག་
པར། ཆེན་མོ་ལས། གོང་མའི་ལུགས་ལ་སྐྱེ་སྲིད་དུ་ཉིང་མཚམས་སྦྱོར་བ་དང་ཡན་ལག་
བཞི་བ་མིང་གཟུགས་ཀྱི་རྟེན་འབྲེལ་གྲུབ་པ་དུས་མཉམ་པར་ཁས་ལེན་པ་གང་ཞིག །མཛོད་
རང་ལུགས་ལ་ཡང་དེ་གཉིས་དུས་མཉམ་པའི་ཕྱིར་ཞེས། དང་པོའི་སྒྲུབ་བྱེད་དུ། རྩ་ཤེའི་
ཊཱིཀ་ཆེན་ལས། མའི་མངལ་དུ་རྣམ་ཤེས་ཞུགས་ནས་བརྒྱལ་བར། ནས། མིང་བཞི་དང་
མེར་མེར་པོ་ལ་སོགས་པའི་གཟུགས་ནི་ཆགས་པར་གྱུར། ཞེས་དང་། ལམ་རིམ་ལས།
མེར་མེར་བོར་གཟུགས་ཇི་ལྟར་རིགས་པར་སྦྱོར། ཞེས་དང༌། ས་ལུ་ལྗང་བའི་མདོ་ལས།
རྣམ་ཤེས་དང་ལྷན་ཅིག་འབྱུང་བ་ཉེ་བར་ལེན་པའི་ཕུང་བོ་བཞི་བོ་འདི་དག་ནི་མིང་དང་
གཟུགས་ཞེས་བྱའོ། །ཞེས་དང༌། ཀ་ཤིའི་མདོ་འགྲེལ་ལས། རྣམ་པར་སྨིན་པའི་རྣམ་
པར་ཤེས་པ་དང་དུས་མཉམ་དུ་མིང་དང་གཟུགས་མངོན་པར་གྲུབ་སྟེ། ཞེས་དང་། གཉིས་
པའི་སྒྲུབ་བྱེད་མཛོད་འགྲེལ་ལས། རྣམ་པར་ཤེས་པ་སྔོན་དུ་འགྲོ་བའི་མིང་གཟུགས་ཕུང་
བོ་ལྔ་བོ་འགྲོ་བ་དེ་དང་དེར་སྐྱེ་བར་འགྱུར་ཏེ། རྣམ་པར་འབྱེད་པ་ལས་དེ་ལྟར་བསྟན་པའི་
ཕྱིར་རོ། །ཞེས་སོགས་དྲངས་ལ། ཕྱི་མཐའ་ཡང་ཆེན་མོ་ལས།
བཞི་བ་མིང་གཟུགས་ཀྱི་རྟེན་འབྲེལ་མངོན་པ་གོང་འོག་གཉིས་ཀའི་ལུགས་མཐུན་
པར་ཚེ་ཇི་སྲིད་བར་དུ་བཞག་པའི་ཕྱིར། ཞེས་དང༌། གང་སྤེལ་ལས། འདིར་མིང་དང་
གཟུགས་ནི་མ་ཤི་བར་དུ་ཡན་ལག་ཏུ་རིག་པར་བྱ། ཞེས་དང༌། སའི་དངོས་གཞི་ལས།
དེ་ལྟར་རྣམ་པར་ཤེས་པའི་རྐྱེན་གྱིས་མིང་དང་གཟུགས་ཞེས་ཀྱང་བྱ་ལ། མིང་དང་གཟུགས་
ཀྱི་རྐྱེན་གྱིས་རྣམ་པར་ཤེས་པ་ཞེས་བྱ་སྟེ། ད་ལྟར་གྱི་དུས་ན་ཚེ་ཇི་སྲིད་བར་མདུང་ཁྱིམ་
གྱི་ཚུལ་དུ་འཇུག་གོ །ཞེས་པ་དྲངས་ལ། ཡང་ཆེན་མོ་ལས། ཡན་ལག་གསུམ་པ་འབྲས་
དུས་ཀྱི་རྣམ་ཤེས་ནས་བཅུ་གཉིས་པ་རྒ་ཤིའི་རྟེན་འབྲེལ་གྱི་བར་འཕངས་འབྲས་ཕྱེད་བདུན།
རང་རང་གྲུབ་པ་ནས་ཚེ་དེའི་མཇུག་གི་བར་དུ་འཇོག་དགོས་པའི་ཕྱིར། དེར་ཐལ། དེ་

འགྲེལ་མཆན་སྐབས་ལྔ་པ། 298 རྩེ་མོའི་སྦྱོར་བ།
ལྟར་འཇོག་པའི་རྒྱུ་མཚན་གྱིས་དེ་བདུན་གནས་སྐབས་ཡང་འདྲེས་ལ་ཕན་ཚུན་གཞི་མཐུན་
ཡང་ཡོད་པའི་ཕྱིར། དེར་ཐལ། ཡན་ལག་བདུན་པ་སེམས་ཚོར་དང་མཚུངས་ལྡན་གྱི་
ཡིད་ཀྱི་རྣམ་པར་ཤེས་པ་དེ་འབྲས་དུས་ཀྱི་རྣམ་ཤེས་དང་བཞི་བ་མིང་གཟུགས་ཅི་རིགས་དང་
ལྔ་བ་སྐྱེ་མཆེད་དྲུག་ཅི་རིགས་དང་། བཅུ་གཅིག་པ་སྐྱེ་བའི་རྟེན་འབྲེལ་དང་། བཅུ་གཉིས་
པ་རྒ་ཤི་ཅི་རིགས་ཀྱི་རྟེན་འབྲེལ་གྱི་གཞི་མཐུན་འཇོག་ཅིང༌། དེའི་འཁོར་གྱི་རེག་པ་དྲུག་
པ་རེག་པའི་རྟེན་འབྲེལ་དུ་བཞག་པའི་ཕྱིར། དེ་དག་གནས་སྐབས་འདྲེས་ཚུལ་ཡང་དེས་
ཤེས་པའི་ཕྱིར། སའི་དངོས་གཞི་ལས། རྣམ་པར་ཤེས་པ་ལ་སོགས་པ་ནས་ཚོར་བ་ལ་ཐུག་
པ་དག་དང་སྐྱེ་བ་དང་རྒ་ཤི་འདྲེས་པའི་མཚན་ཉིད་ཡིན་ན། ཞེས་པ་དྲངས་ནས་འདྲེན་ཚུལ་
གསུངས་པ་དང་། ཡང་དེ་ཉིད་ལས། མདོ་འགྲེལ་གྱི་འགྲེལ་བཤད་ལས། སྐྱེ་མཆེད་དྲུག་
མ་དོད་ཀྱི་བར་དུ་ཞེས་བྱ་བ་ནི། འདི་ལྟར་རྣམ་པར་ཤེས་པའི་རྐྱེན་གྱིས་མིང་དང་གཟུགས་
ནི་སྐྱེ་མཆེད་དྲུག་ལ་ཐུག་གི་བར་དུ་རྣམ་པར་བཞག་ཀྱང་། སྐྱེ་མཆེད་དྲུག་མན་ཆད་དུ་མིང་
དང་གཟུགས་དགག་པ་ནི་མ་ཡིན་ནོ། ཞེས་སོགས་དྲངས་ནས་མིང་གཟུགས་དང་སྐྱེ་མཆེད་
དྲུག་གི་ཡན་ལག་དང་འབྲས་དུས་རྒྱུ་དུས་ཀྱི་རྣམ་ཤེས་འདི་དག་གི་ས་མཚམས་ལ་ད་ལྟ་མཚན་
ཉིད་པ་སྔ་ཕྱི་རྣམས་རྟེན་འབྲེལ་གནས་སྐབས་པ་དང་གོང་འོག་ནོར་བ་དང་འདྲེས་ནས་སྤྱི་
ནོར་སྨྲ་བར་འདུག་པས་དཔྱོད་ཚུལ་གྱི་སྒོ་ཙམ་བསྟན་ཡོད་དོ། །ཞེས་གསུངས་སོ། །དེས་
ན་མིང་གཟུགས་དང་ཚོར་བ་མ་གཏོགས་འཕངས་འབྲས་གཞན་ལྔ། གསར་གྲུབ་ཀྱི་དུས་
གནས་སྐབས་པ་ལྟར་ཡིན་ཞིང་ཕྱི་མཐའ་སྔར་ལྟར་རོ། །ཡིད་ཀྱི་རྣམ་ཤེས་སུ་གྱུར་བའི་
འཕངས་འབྲས་ལ་གསུམ་པ་རྣམ་ཤེས་དགོས་པར་གསུང་པ་ཕལ་ཆེ་བ་ལ་དགོངས་ཀྱི་རང་
ལུགས་མིན་ནོ། །ཆེན་མོ་ལས། ཚོར་སོགས་བཞི་ལ་མིང་ཞེས་བརྗོད་དེ། འབྱུང་བས་ན་
མིང་ངམ་འགྱུར་བས་ན་མིང་ཞེས་བརྗོད་པའི་ཕྱིར་ཏེ། ཤི་ནས་སྐྱེ་བ་གཞན་དུ་འབྱུང་བ་
དང་འགྱུར་བའོ། །ཞེས་གསུངས་སོ། །བར་དོ་བའི་རྒྱུད་ན་འཕངས་འབྲས་ཕལ་བ་ཡོད་

འགྲེལ་མཆན་སྐབས་ལྔ་པ། 299 རྩེ་མོའི་སྦྱོར་བ།
ཀྱང་དེ་འཕངས་འབྲས་མིན་ཏེ། འཕངས་འབྲས་ཀྱི་དང་པོ་སྐྱེ་སྲིད་ནས་བཟུང་བའི་ཕྱིར།
འཕངས་འབྲས་ཡིན་ན་བཞི་བ་མིང་གཟུགས་ཅི་རིགས་ཀྱི་རྟེན་འབྲེལ་ཡིན་པས་ཁྱབ་བོ། །
ལྔ་བ་སྐྱེ་མཆེད་ནི་རྫུས་སྐྱེས་ལ་ཉིང་མཚམས་སྦྱར་བ་ནས་དང༌། སྐྱེ་གནས་གཞན་
གསུམ་ལ་སྐྱེ་མཆེད་དང་པོ་བཞི་ཅི་རིགས་གྲུབ་པའམ་གྲུབ་པའི་ཚོད་དུ་སླེབ་པ་ནས་འཇོག་
ལ༑ དེ་ཕྱིན་ཆད་ཀྱི་འཕངས་འབྲས་ལ་ལྔ་བ་སྐྱེ་མཆེད་ཀྱིས་ཁྱབ་ཅིང་། དེར་གྱུར་བའི་
སེམས་བྱུང་དང་འབྱུང་བ་སོགས་སྐྱེ་མཆེད་དྲུག་གི་རྟེན་འབྲེལ་དུ་འདུ་ཡང༌། སྐྱེ་མཆེད་
དྲུག་ཅི་རིགས་ཀྱི་རྟེན་འབྲེལ་མིན་ནོ། །
དྲུག་པ་རེག་པ་ལ། ས་ལུ་ལྗང་བའི་མདོ་ལས། ཆོས་གསུམ་འདུས་པ་ནི་རེག་པའོ།།
ཞེས་པས་ཡན་ལག་ལྔ་བའི་ཡུལ་དབང་རྣམ་ཤེས་གསུམ་འདུས་པའི་རྐྱེན་གྱིས་ཡུལ་ཡིད་འོང་
སོགས་གསུམ་ཅི་རིགས་རང་སྟོབས་ཀྱིས་གཅོད་པའི་ཉེར་ལེན་གྱི་ཕུང་བོར་གྱུར་བའི་སེམས་
བྱུང་དེ། དྲུག་པ་རེག་པའི་མཚན་ཉིད་དུ་བསྟན་ལ། དེ་ཡང་ཡིད་ཀྱི་རེག་པ་དང་པོ་ནས་
ཡོད་ཀྱང་། ལྔ་བའི་ཡུལ་དབང་རྣམ་ཤེས་གསུམ་འདུས་པ་ན་རེག་པ་ཡོངས་སུ་རྫོགས་པ་
ཡིན་ཏེ། རྟེན་འབྲེལ་མདོ་འགྲེལ་ལས། མིང་དང་གཟུགས་ཀྱི་གནས་སྐབས་ན་རེག་པའམ་
ཚོར་བ་ཡོད་པ་མིན་ནམ། ནས། ཇི་ལྟར་ལུས་དང་ཡིད་ཀྱི་སྐྱེ་མཆེད་གཉིས་དེའི་ཚེ་ཡོངས་
སུ་མ་རྫོགས་པའི་ཕྱིར། ཡན་ལག་གཞན་དུ་རྣམ་པར་མ་བཞག་པ་ལྟར་རེག་པ་དང་ཚོར་
བ་ཡང་དེ་བཞིན་ནོ། །ཞེས་པ་ལྟར། ལྔ་བ་དྲུག་པ་བདུན་པ་གསུམ་རང་རང་རྫོགས་པ་ནས་
འཇོག་པ་ཤེས་ཕྱིར་ལྔ་བའི་གསུམ་འདུས་པ་སྨོས་ལ། རང་སྟོབས་ཀྱིས་གཅོད་ཅེས་པས་རེག་
པ་ལས་གཞན་སེལ་ལ། ཉེར་ལེན་གྱི་ཕུང་བོ་ཞེས་པས་འཕངས་འབྲས་སུ་བསྟན་པ་དྲུག་ཀ་
ལ་འདྲའོ། །སྤྱིར་རེག་པ་ལ། སེམས་བྱུང་རེག་པ་དང་རེག་བྱ་དང་ཡུལ་དབང་རྣམ་ཤེས་
གསུམ་འདུས་པ་གསུམ་ཡོད་ཀྱང་། ཕྱི་མ་གཉིས་ཡུལ་དང་རྒྱུ་ལ་བཏགས་པ་ཡིན་ནོ།
མཛོད་ལས། ས་ལུ་ལྗང་བས་གསུམ་པ་ལ་གསུངས་པ་ནི་རྒྱུ་མིང་འབྲས་ལ་བཏགས་པའོ།།

འགྲེལ་མཆན་སྐབས་ལྔ་པ། 300 རྩེ་མོའི་སྦྱོར་བ།
ཞེས་པ་མ་དག་པ་སྟེ། དེའི་ཐད་ཀྱི་ཆེན་མོ་ལས། རེག་པའི་རྒྱུ་ལ་རེག་པ་བཏགས་པ་ཡིན་
པའི་ཕྱིར། ནས། རྟེན་འབྲེལ་མདོ་འགྲེལ་ལས། དེ་དག་ནི་རྒྱུ་ལ་འབྲས་བུ་བཏགས་པ་
ཡིན་ཏེ། དཔེར་ན། འཕགས་པ་རྣམས་ནི་མཐོང་བ་བདེ། །ཞེས་གསུངས་པ་དང་། ཚངས་
སྤྱོད་དྲི་མ་བུད་མེད་ཡིན། །ཞེས་པ་ལྟ་བུའོ་ཞེས་གསུངས་པ་དྲངས་པའི་ཕྱིར། ཁོ་ན་རེ།
དེ་གསུམ་འདུས་པ་རེག་པའི་རྒྱུ་མ་ཡིན་པར་ཐལ། དེའི་རྣམ་ཤེས་དང་རེག་པ་གཅིག་ཅར་
གྲུབ་བའི་ཕྱིར་ན་མ་གྲུབ་སྟེ། དེ་གསུམ་རྒྱུ་འབྲས་སུ་འདུས་པ་རྒྱུ་ཡིན་པའི་ཕྱིར་ཏེ། མདོ་
འགྲེལ་ལས། འདུས་པའི་དོན་ནི་རྒྱུ་དང་འབྲས་བུའི་དངོས་པོ་ཁོ་ན་ཡིན། ཞེས་གསུངས་
པའི་ཕྱིར། རེག་པ་དང་བོ་ལྔ་དབང་བོ་གཟུགས་ཅན་ལ་བརྟེན་པས་ཐོགས་པའི་རེག་པ་དང་།
དྲུག་པ་ཚིག་གི་བརྗོད་པ་ལ་ལྟོས་པས་ཚིག་བླ་དྭགས་ཀྱི་རེག་པ་ཟེར་རོ། །ཆེན་མོ་ལས། གཟུགས་
མེད་ཁམས་སུ་ཡང་དྲུག་པ་ཡིད་ཀྱི་སྐྱེ་མཆེད་དང་དེའི་ཡུལ་དང་དེའི་རྣམ་པར་ཤེས་པ་གསུམ་
འདུས་ནས་ཡུལ་བཏང་སྙོམས་སུ་ཡོངས་སུ་བཅད་པ་ནས་དྲུག་པ་རེག་པའི་རྟེན་འབྲེལ་གྲུབ་
པ་བཞིན་དུ་རྫུས་སྐྱེས་ཐམས་ཅད་འདྲའོ། །ཞེས་གསུངས་པས། རྫུས་སྐྱེས་ལ་དྲུག་པ་རེག་
པ་ཡང་ལྔའི་རྗེས་སུ་གྲུབ་ལ། བདུན་པ་ཚོར་བ་ཡང་དྲུག་པ་རེག་པའི་སྐད་ཅིག་གཉིས་པ་
ནས་གྲུབ་དགོས་པའི་ཕྱིར་ཏེ། ཆེན་མོ་ལས། ཡན་ལག་བདུན་པ་ཚོར་བའི་རྟེན་འབྲེལ་ལ་
རང་རྒྱུ་ཡན་ལག་དྲུག་པའི་རྐྱེན་གྱིས་ཡུལ་ཡིད་དུ་འོང་མི་འོང་བར་མ་ཅི་རིགས་ཡོངས་སུ་
བཅད་པ་ལྟར་ཉམས་སུ་མྱོང་བ་གཅིག་དགོས་པའི་ཕྱིར། ཞེས་གསུངས་པའི་ཕྱིར། ཆེན་
མོ་ལས། མངལ་སྐྱེས་ཀྱི་ལུས་ཀྱི་སྐྱེ་མཆེད་དང་དེའི་ལུས་ཀྱི་རྣམ་པར་ཤེས་པ་གཉིས་རྒྱུ་
འབྲས་མ་ཡིན་པར་ཐལ། མངལ་སྐྱེས་ཀྱི་སྐྱེ་སྲིད་སྐད་ཅིག་དང་པོའི་དུས་སུ་དེ་གཉིས་ཀ་
གྲུབ་པའི་ཕྱིར་ན་མ་ཁྱབ། ནས། གཞན་ཡང༌། སྐྱེ་སྲིད་སྐད་ཅིག་དང་པོ་བའི་ལྷ་དེའི་
རྒྱུད་ལ་མིག་དང་མིག་གི་རྣམ་པར་ཤེས་པ་གཉིས་མེད་པར་ཐལ། མངལ་སྐྱེས་ཀྱི་སྐྱེ་སྲིད་
སྐད་ཅིག་དང་པོ་བའི་རྒྱུད་ཀྱི་ལུས་དང་ལུས་ཀྱི་རྣམ་པར་ཤེས་པ་མེད་པ་གང་ཞིག །རྒྱུ་མཚན་

འགྲེལ་མཆན་སྐབས་ལྔ་པ། 301 རྩེ་མོའི་སྦྱོར་བ།
མཚུངས་པའི་ཕྱིར། འདི་ནི་དཔེར་ན་གཟུགས་དང་སྒྲ་གཉིས་ཀྱང་དུས་མཉམ་དུ་སྐྱེས་གཟུགས་
དང་སྒྲའི་རྒྱུ་གཉིས་ཀྱང་དུས་མཉམ་དུ་སྐྱེས་ཀྱང་སྒྲ་དང་སྒྲའི་རྒྱུ་གཉིས་དུ་མཉམ་དུ་སྐྱེས་
པ་མ་ཡིན་པ་བཞིན་ནོ། །ཞེས་པ་ལེགས་བཤད་ཟླ་མེད་ཡིན་ཏེ། མངལ་དུ་སྐྱེ་མ་ཐག་པའི་
རྒྱུད་ལ་ལུས་ཚོར་ཡོད་པའི་ཕྱིར་དང༌། ལྷའི་སྐྱེ་སྲིད་གྲུབ་མ་ཐག་པའི་རྒྱུད་ལ་མིག་ཤེས་
ཡོད་པའི་ཕྱིར་དང་། དེ་དག་གི་བདག་རྐྱེན་དབང་པོ་ཡང་སྐྱེ་སྲིད་གྲུབ་མ་ཐག་གི་དུས་སུ་
གྲུབ་ཀྱང༌། དེ་འདྲའི་དབང་པོ་དང་དབང་ཤེས་རྒྱུ་འབྲས་ཡིན་པས་རིམ་ཅན་དུ་གྲུབ་པའི་
ཕྱིར། དཔེར་ན་ཟག་མེད་སྐད་ཅིག་དང་པོ་ལ་ཆ་དྲུག་ཅུ་རེ་ལྔ་ཕྱེ་བའི་ཆ་རེ་ལྔ་བོ་མཐོང་
ལམ་དང་དུས་མཉམ་དུ་གྲུབ་ཀྱང་ཆ་རེ་ལྔ་བོ་རྒྱུ་འབྲས་ཡིན་པ་རིམ་ཅན་དུ་གྲུབ་པ་བཞིན་
ཡིན་པའི་ཕྱིར། འདིས་སངས་རྒྱས་མ་ཐག་པ་དང་མཉམ་བཞག་ལས་ལངས་མ་ཐག་པ་
སོགས་ཀྱི་དབང་ཤེས་དང་དེའི་བདག་རྐྱེན་དབང་བོ་སོགས་ལ་སྦྱོར་ཤེས་པར་བྱའོ། །བང་
མཛོད་ལས། སྐྱེ་མཆེད་དང་པོ་བཞི་རྫོགས་འབྲས་ཁོ་ན་ཡིན་ལ། མི་དང་རིས་མཐུན་པའི་
ལུས་དང་ཡིད་ཀྱི་སྐྱེ་མཆེད་སྤྱི་ཙམ་པ་འཕངས་འབྲས་སུ་འདོད་དོ། །ཞེས་གང་སྤེལ་ལྟར་
བྱེ་སྨྲ་སྤྱི་དང༌། མཛོད་པས་ངན་འགྲོར་འཕེན་བྱེད་གྱི་འཕངས་འབྲས་ལ་རེག་ཚོར་དང་
པོ་ལྔ་ལས་མ་བཤད་ཀྱང་། ཞེས་པ་མི་དགེ་བ་ནི་ལུས་ཀྱི་ཡིན། །ཞེས་པ་ལྟར་ཡིན་ནོ། །
འགྲུབ་བྱེད་ཀྱི་རྒྱུ་གསུམ་ལས་དང་པོ་ནི། ཚོར་བ་གསུམ་གང་རུང་ལ་དམིགས་ནས་
སྐྱེས་ཤིང་རྣམ་པ་བདེ་བ་དང་མི་འབྲལ་བ་དང་སྡུག་བསྔལ་དང་འབྲལ་བ་དང་བཏང་སྙོམས་
ལས་མི་ཉམས་པ་ཅི་རིགས་སུ་སྲེད་པ། བྱེད་ལས་རང་དང་ཚར་གཅིག་པའི་ལེན་པ་འདྲེན་
པའི་རིགས་གནས་ཀྱི་འདོད་ཆགས་ཟེར་གྱི། ཆེན་མོར། བདུན་པ་ཚོར་བ་ཞེས་པ་མ་དག་
པར་བང་མཛོད་ལས་གསུངས་པ་ལྟར་རོ། །དབྱེ་ན་ཆོས་མངོན་པར། འདོད་པའི་སྲེད་པ་
འདོད་སྲེད། གོང་མའི་སྲེད་པ་སྲིད་སྲེད། ཕུང་བོ་རྒྱུན་ཆད་པར་སྲེད་པ་འཇིག་སྲེད་ཟེར་
ཀྱང༌། གོང་མས་བདེ་བ་ཐོབ་འདོད་ཀྱི་འདོད་སྲེད། སྡུག་བསྔལ་དང་བྲལ་འདོད་ཀྱི་འཇིག་

འགྲེལ་མཆན་སྐབས་ལྔ་པ། 302 རྩེ་མོའི་སྦྱོར་བ།
སྲེད། སྐྱེ་གནས་ཀྱི་ལུས་སོགས་འདོད་པའི་སྲིད་སྲེད་ཟེར་རོ། །དང་བོ་གཉིས་ལ་བརྒྱད་
པ་སྲེད་པ་ཡོད་ཀྱང་གསུམ་པ་ལེན་པའི་སྐབས་ལ་སྦྱར་རོ། །ཆེན་མོ་ལས། ཚོར་བ་སྡུག་
བསྔལ་གྱིས་སྲེད་པའི་རྐྱེན་མི་བྱེད་པའི་ཕྱིར་ཏེ། དེས་རང་ལ་དམིགས་ནས་འབྲལ་འདོད་
ཀྱི་སྲེད་པའི་རྐྱེན་མི་བྱེད་པའི་ཕྱིར། དེར་ཐལ། དེ་དེའི་རྐྱེན་མ་ཡིན་པའི་ཕྱིར་ན་མ་ཁྱབ་
སྟེ༑ དེས་རྐྱེན་བྱས་ཀྱང་དེའི་རྐྱེན་མིན་པ་ཡང་ཡོད་ལ། དེའི་དམིགས་ཡུལ་བྱས་པ་ལ་
ཡང་དེའི་དམིགས་རྐྱེན་བྱས་པར་བཤད་པ་ཡོད་པའི་ཕྱིར་རོ། །ཞེས་སྲེད་པའི་རྐྱེན་མ་ཡིན་
པར་གསུངས་པས། མདོ་ལས། ཚོར་བའི་རྐྱེན་གྱིས་སྲེད་པ་ཞེས་པའི་ཚོར་བ་ལ། སྲེད་པ་
དེའི་རྒྱུ་ཡིན་མི་དགོས་ལ་སྲེད་པ་དེའི་སྔོན་དུ་གྲུབ་དགོས་སོ། །མདོ་འགྲེལ་ལས། ས་གང་
ཡིན་པའི་ཚོར་བ་གང་ཡིན་པ་དེ་ཡང་ས་དེ་ཉིད་ཀྱི་སྲེད་པའི་རྐྱེན་ཡིན་ནོ། །ཞེས་ས་མཚུངས་
དགོས་པར་གསུངས་སོ། །བང་མཛོད་ལས། བཏང་སྙོམས་ཀྱིས་མི་འབྲལ་བར་སྲེད་པའི་
རྐྱེན་བྱེད་པ་ཡང་བསམ་གཏན་བཞི་བ་ཡན་གྱི་དབང་དུ་བྱས་ཏེ། འདོད་པའི་བཏང་སྙོམས་
ཀྱིས་ཀྱང་མངོན་པར་དགའ་བའི་སྲེད་པའི་རྐྱེན་ཁོ་ན་བྱེད་པར་མདོ་འགྲེལ་ལས་གསུངས་པའི་
ཕྱིར། ཞེས་གསུངས་སོ། །ས་མཚམས་ནི། རང་དང་རྟེན་འབྲེལ་ཚར་གཅིག་ཏུ་གཏོགས་
པའི་རྣམ་ཤེས་ཀྱི་སྐད་ཅིག་གཉིས་པ་ནས་ལེན་པ་མ་གྲུབ་ཀྱི་བར་དུའོ་ཞེས་གསུང་རྒྱུན་ལས་
གསུངས་ཀྱང༌། སྲེད་ལེན་གཉིས་ཀས་ཡང་ཡང་གསོས་འདེབས་པར་གསུངས་པའི་ཕྱིར་
དང༌། ལེན་པའི་རྗེས་སུ་ཚོར་བ་ལ་དམིགས་པའི་སྲེད་པས་གསོས་འདེབས་པ་ཡོད་པའི་ཕྱིར་
ཏེ་དཔྱད།
དགུ་བ་ལེན་པ་ནི། བརྒྱད་པ་སྲེད་པའི་དམིགས་རྣམ་དེ་དག་གི་ཕྱིར་དུ་འདོད་ཡོན་
སོགས་ཡུལ་ཅི་རིགས་དོན་དུ་གཉེར་ཞིང་རང་དང་ཚར་གཅིག་པའི་འཕེན་བྱེད་ཀྱི་ལས་ལ་
གསོས་འདེབས་པའི་སྲེད་པ་མཚན་ཉིད་དུ་གསུངས་སོ། །དབྱེ་ན། ལེན་པ་བཞིར་བྱས་པ།
ཁྱིམ་པ་རྣམས་འདོད་ཡོན་དོན་དུ་གཉེར་བའི་འདོད་པ་ཉེ་བར་ལེན་པ་དང་། རབ་བྱུང་རྣམས་

འགྲེལ་མཆན་སྐབས་ལྔ་པ། 303 རྩེ་མོའི་སྦྱོར་བ།
ཕལ་ཆེར་ལྟ་བ་དོན་དུ་གཉེར་ལ། ཁྱད་པར་དུ་ཕྱི་རོལ་བའི་རབ་བྱུང་རྣམས་ནི་མ་འོངས་
པ་ན་རང་གི་འདོད་པའི་ཕྱོགས་དང་ལྡན་པ་དང༌། མི་འདོད་པའི་ཕྱོགས་དང་འབྲལ་བའི་
ཆེད་དུ། འཇིག་ལྟ་མ་གཏོགས་པའི་ལྟ་ངན་རྣམས་དོན་དུ་གཉེར་བ་ལྟ་བ་ཉེ་བར་ལེན་པ་དང་།
ལྟ་ངན་དང་འབྲེལ་བའི་ཚུལ་ཁྲིམས་དང་བ་ལང་སོགས་ཀྱི་བརྟུལ་ཞུགས་ངན་པ་རྣམས་དོན་
དུ་གཉེར་བ་བརྟུལ་ཞུགས་ཉེ་བར་ལེན་པ་དང་། ཕྱི་རོལ་བ་ཐམས་ཅད་ཀྱིས་འཇིག་ལྟའི་
དབང་གིས་ཕུང་བོ་ལ་རང་རྐྱ་བའི་བདག་ཏུ་སྨྲ་ཟེར་བ་མང་བས། འཇིག་ལྟ་དེ་ལ་དམིགས་
ནས་འདུན་ཞིང་ཆགས་པ་བདག་སྨྲ་ཉེ་བར་ལེན་པ་སྟེ་བཞི་ཡོད་ལ། དེ་ཡང་འདོད་པར་ལེན
པ་བཞི་ཀ་དང་། ཁམས་གོང་མ་གཉིས་ན་ལེན་པ་ཕྱི་མ་གསུམ་ཙམ་གྱིས་ལས་ལ་གསོལ་
འདེབས་སོ། །སའི་དངོས་གཞིར། ཚུལ་ཁྲིམས་བརྟུལ་ཞུགས་ཉེ་བར་ལེན་པ་གང་ཞེ་ན།
ཚུལ་ཁྲིམས་དང་བརྟུལ་ཞུགས་ལ་ལོག་པར་ཞུགས་པ་ལ་འདུན་པ་དང་འདོད་ཆགས་གང་
ཡིན་པའོ། །ཞེས་གསུངས་པས་དེ་གཉིས་དམིགས་པ་མི་འགལ་ལམ་དཔྱད། ཅེས་བང་
མཛོད་ལས་གསུངས་པས། བརྟུལ་ཞུགས་མཆོག་འཛིན་གཉིས་ཀའི་དམིགས་པར་འཇོག་
གོ ༑ལེན་པ་དེས་རང་དང་མཐུན་པའི་ལས་ལ་གསོས་འདེབས་ཚུལ། ཆེན་མོ་ལས། ལེན་
པ་དེ་དག་མཐུན་པའི་ལས་ལ་གསོས་འདེབས་པར་བྱེད་ཀྱི་མི་མཐུན་པ་ལ་མི་འདེབས་པའི་
ཕྱིར། ནས། དགེ་བའི་ལས་དང་ས་མཐུན་པ་དང་། ཡང་ལྷར་སྐྱེ་བ་འཕེན་བྱེད་ཀྱི་ལས་
ཀྱི་འབྲས་བུའི་ལུས་དང་ལོངས་སྤྱོད་གནས་སོགས་དོན་གཉེར་གྱི་འདུན་ཆགས་ཀྱི་ལེན་པ་
དང་ཕྱི་མར་ལྷའི་འདོད་ཡོན་ལྔ་ལ་སྤྱོད་འདོད་ཀྱི་འདུན་ཆགས་ཀྱི་ལེན་པ་དེས་ལྷར་སྐྱེ་བ་འཕེན་
བྱེད་ཀྱི་ལས་ལ་གསོས་འདེབས་ལ།
ཡང་ལྷར་སྐྱེ་བ་འཕེན་བྱེད་ཀྱི་ལས་དེ་དགེ་འདུན་མཆོད་པས་བསགས་པ་ཡིན་ན་དེ་
དང་མཐུན་པར་ལྷའི་ལུས་སོགས་ལ་འདུན་ཆགས་དང་འདུན་ཆགས་དེས་ཀུན་ནས་བསླངས་
ཏེ་ད་ལྟར་དགེ་འདུན་མཆོད་པ་སོགས་བྱས་ན་ཡང་ལས་དེ་ལ་གསོས་འདེབས་པའི་ཕྱིར། དེ་

འགྲེལ་མཆན་སྐབས་ལྔ་པ། 304 རྩེ་མོའི་སྦྱོར་བ།
བཞིན་དུ་མི་དགེ་བའི་ལས་ལ་ཡང་འདྲ་སྟེ། ཚེ་འདིར་ཚོར་བ་བདེ་བ་དང་ལྡན་འདོད་ཀྱིས་
ཤ་ལ་སོགས་པའི་རོ་ལ་འདུན་ཞིང་ཆགས་པ་དང་དེས་ཀུན་ནས་བསླངས་ཏེ་སྲོག་གཅོད་བྱས་
ན་ཤའི་རོ་ལ་འདུན་ཆགས་དེས་སྔོན་ཤའི་རོ་ལ་ཆགས་པས་ཀུན་ནས་སླངས་ཏེ་སྲོག་གཅོད་
ཀྱི་ལས་བསགས་པ་དེ་ལ་གསོས་འདེབས་ཡིན་པའི་ཕྱིར། ཞེས་དང་། དགེ་སོགས་གཞན་
གྱིས་གསོས་འདེབས་ཚུལ་ཡང་། དེ་ཉིད་ལས། སྔོན་བྱས་པའི་ལན་གྲངས་གཞན་ལ་མྱོང་
འགྱུར་གྱི་དགེ་བའི་ལས་འགའ་ཞིག་འཆི་ཁར་དགེ་སེམས་མངོན་གྱུར་དུ་སྐྱེས་པས་གསོས་
བཏབ་ནས་ལས་དེ་བཅུ་བ་སྲིད་པའི་རྟེན་འབྲེལ་དུ་གྱུར་ཏེ། ཕྱི་མར་ལྷར་སྐྱེ་བ་ཡོད་པ་གང་
ཞིག །ལན་གྲངས་གཞན་ལ་མྱོང་འགྱུར་གྱི་མི་དགེ་བའི་ལས་འགའ་ཞིག་ལ་ལོག་ལྟ་དང་
ང་རྒྱལ་དང་ཁོང་ཁྲོས་གསོས་བཏབ་སྟེ་བཅུ་བ་སྲིད་པའི་རྟེན་འབྲེལ་གྲུབ་ནས་ཕྱི་མར་ངན་
སོང་དུ་སྐྱེ་བ་ཡང་ཡོད་པའི་ཕྱིར། ཞེས་གསུངས་པས། མཚམས་མེད་ལྟ་བུ་མ་ཡིན་པའི་
ལས་སྲིད་པར་བསྒྱུར་བ་ལེན་པ་ལ་ལྟོས་ཀྱང་བསྒྱུར་དུས་དེར་ལེན་པ་ཡོད་མི་དགོས་སོ་།ས་
མཚམས་ལེན་པ་བྱུང་བ་ནས་བཅུ་བ་སྲིད་པ་ལ་ཐུག་གི་བར་དུ་ཡོད་གསུངས། བཅུ་བ་སྲིད་
པ་ལ། རང་དང་ཚར་གཅིག་པའི་འཕེན་བྱེད་ལས་ལ་སྲེད་ལེན་གྱི་གསོས་བཏབ་སྟེ་ཡང་
སྲིད་འགྲུབ་པའི་ནུས་པ་མཐུ་ཅན་དུ་སོང་བའི་རིགས་གནས་ཀྱི་ལས་དེ།
བཅུ་བ་སྲིད་པའི་མཚན་ཉིད་དུ་བང་མཛོད་ལས་གསུངས་ཀྱང༌། ཆེན་མོར། ལས་
དང་བག་ཆགས་ཅི་རིགས་ཀྱིས་བསྡུས་པའི་སྲིད་པ། ཞེས་དང༌། བཅུ་བ་སྲིད་པའི་རྟེན་
འབྲེལ་ཡིན་ན། ལས་ཡིན་པས་ཁྱབ་པར་ཐལ། རྟེན་འབྲེལ་མདོ་འགྲེལ་ལས། ལས་ནི་
གནས་སྐབས་གཉིས་ཡིན་ཏེ། རང་གི་ངོ་བོའི་གནས་སྐབས་དང་བག་ཆགས་ཀྱི་གནས་སྐབས་
སོ༑ ༑ཞེས་གསུངས་པའི་ཕྱིར་ན་མ་ཁྱབ་སྟེ། ཆེན་མོ་ལས། འཕེན་བྱེད་ཀྱི་ལས་དེ་རང་
དུས་ན་ཡང་ལས་ཡིན་ལ་བཅུ་བ་སྲིད་པའི་རྟེན་འབྲེལ་གྱི་གནས་སྐབས་ན་ཡང་དེའི་རྫས་རྒྱུན་
ཡོད་པ་དེ་ལས་ཡིན་ཞེས་བཤད་པའི་ཕྱིར། ཞེས་དེ་དུས་ཀྱི་སྲིད་པའི་ཡན་ལག་གི་བག་ཆགས་

འགྲེལ་མཆན་སྐབས་ལྔ་པ། 305 རྩེ་མོའི་སྦྱོར་བ།
ལ་གཉིས་ཡོད་པས། ལས་དེའི་རྫས་རྒྱུན་གྱི་བག་ཆགས་ལས་དང༌། བཞག་པའི་བག་ཆགས་
ལས་མ་ཡིན་པར་གསུངས་པའི་ཕྱིར། སྤྱིར་ཉེར་ལེན་གྱི་ཕུང་བོ་ཐམས་ཅད་སྲིད་པ་ཡིན་
པས། ཡང་སྲིད་གང་དུ་འགྲུབ་པར་བྱེད་པ་འགྲོ་བ་ལྔའི་སྲིད་པ་ལྔ་དང་། རིམ་པ་གང་གིས་
འགྲུབ་པར་བྱེད་པ་བར་སྲིད་དང༌། གང་གིས་འགྲུབ་པར་བྱེད་པ་ལས་ཀྱི་སྲིད་པ་སྟེ་སྲིད་
པ་བདུན་གསུངས་ཤིང་། བཅུ་བ་སྲིད་པ་ལ། བར་སྲིད་མ་གྲུབ་གོང་གི་དེ་གཞོལ་བའི་བཅུ་
བ་སྲིད་པ་དང་། བར་སྲིད་པའི་རྒྱུད་ཀྱི་དེ་ཞུགསཔའི་བཅུ་བ་སྲིད་པ་ཟེར་རོ། །ཆེན་མོ་
ལས། ཡང་ཡང་གསོས་བཏབ་ནས་འཆི་ཁའི་ཚེ་སྲིད་པར་འགྱུར་བའི་ཕྱིར། ཞེས་གསུངས་
པས། སྲེད་ལེན་ཡང་ཡང་སྐྱེ་དགོས་ལ། འདིའི་འཆི་ཁ་འཆི་སྲིད་རགས་པའི་སྐབས་ཡིན་
ལ༑ སྲིད་པར་བསྒྱུར་བའི་རྗེས་སུ་ཡང་ལེན་པས་གསོས་པ་ཡོད་མེད་དཔྱད། གོང་མ་ནས་
འོག་སར་སྐྱེ་ན་འཆི་བའི་སྔོན་དེར་འོག་མའི་སྲེད་ལེན་མངོན་དུ་གྱུར་ཚེ་ས་དེའི་དངོས་གཞི་
ལས་ཉམས་པས། དེའི་རྒྱུད་ཀྱི་སྐྱེས་ཐོབ་དགེ་བ་དངོས་གཞིར་ཉེར་བསྡོགས་གང་ཡང་མིན་
ལ༑ དངོས་གཞི་དང་ཉེར་བསྡོགས་གཉིས་ཀས་འཕོས་པས་གཏོང་དགོས་སོ། །གྲུབ་འབྲས་
ལ་གཉིས་ལས་བཅུ་གཅིག་པ་སྐྱེ་བའི་མཚན་ཉིད་ནི། འགྲོ་བ་རིགས་དྲུག་གང་རུང་གི་སྐྱེ་
བའི་རིས་མཐུན་གྲུབ་ཟིན་མ་དོར་བའི་ཉེར་ལེན་གྱི་ཕུང་བོ་འཇོག་ལ། དེ་ལ་མདོ་འདིར་བཅུ་
གསུངས་པ། མདོ་འགྲེལ་ལས། རིམ་པ་གང་གིས་སྐྱེ་བ་དང༌། དངོས་པོ་གང་སྐྱེ་བ་དང་།
ཇི་ལྟར་སྐྱེ་བ་གསུམ་དུ་བསྡུས་པས། དང་པོ་ལ། གང་སྐྱེ་བ་སྐྱེ་སྲིད་སྐད་ཅིག་དང་པོའི་
སྐྱེ་བ་དང་། ཤིན་ཏུ་སྐྱེ་བ་སྐྱེ་སྲིད་སྐད་ཅིག་གཉིས་པ་ནས་ལྔ་བ་སྐྱེ་མཆེད་ལ་ཐུག་གི་བར་
མངལ་གྱི་གནས་སྐབས་ཕྱི་མ་བཞིའི་རྐང་ལག་འགྱུའི་ཕྱེད་བར་དང༌། འཕོས་པ་སྐྱེ་མཆེད་
དྲུག་དོད་པ་ནས་ཕྱིར་བཙའ་ཁའི་པར་དང༌། མངོན་པར་འབྱུང་བ་བཙས་ནས་ཚིག་སྨྲ་མི་
ནུས་པའི་བར་དང་། རབ་ཏུ་བྱུང་བ་ཚིག་སྨྲ་ཐུབ་པ་ནས་ཚེ་ཇི་སྲིད་བར་ཏེ་འདི་ལྔས་སྐྱེ་བའི་
གནས་སྐབས་ཐམས་ཅད་བསྡུས་སོ། །གཉིས་པ་ནི། བདག་ཆ་མེད་པའི་གཅིག་པུ་དང་

འགྲེལ་མཆན་སྐབས་ལྔ་པ། 306 རྩེ་མོའི་སྦྱོར་བ།
ལུས་ཅན་དང་ཡུལ་ལ་དམིགས་བྱེད་དུ་འཛིན་པའི་ལོག་ལྟ་གསུམ་བསལ་བའི་ཕྱིར་རིམ་བཞིན་
འཕངས་འབྲས་ཀྱི་ཕུང་བོ་རྣམས་ཕུང་བོ་སོ་སོར་ཐོབ་པ་དང་། དེའི་ཁམས་རྣམས་ཁམས་
སོ་སོར་ཐོབ་པ་དང༌། དེའི་སྐྱེ་མཆེད་རྣམས་སྐྱེ་མཆེད་སོ་སོར་ཐོབ་པ་ལ་དེ་དག་གི་རྟེན་རང་
དབང་བའི་བདག་མེད་པར་གོ་ཆེད་ངོ་བོའི་སྒོ་ནས་གསུམ་བྱས་ཏེ་དེ་རེ་རེས་ཐམས་ཅད་བསྡུས་
སོ༑ ༑གསུམ་པ་ལ། ཕུང་བོ་མངོན་པར་གྲུབ་པ་ནི། སྐྱེ་སྲིད་སྐད་ཅིག་དང་བོ་ནས་ཚེ་ཇི་
སྲིད་པར་འཕེལ་བས་ཐམས་ཅད་བསྡུས་སོ། །སྲོག་གི་དབང་བོ་རབ་ཏུ་སྐྱེ་བ་ནི། ཕུང་བོའི་
རྒྱུན་འཇུག་ཅིང་གནས་པ་ལ་སྲོག་དབང་ཞེས་བཤད་པ་དེའོ། །དང་བོ་ལྔ་དབྱེ་བ་དངོས་ཡིན་
ལ་ཕྱི་མ་ལྔ་དགོས་པའི་སྒོ་ནས་སོ། །
གཉིས་པ་རྒ་ཤི་ལ་མདོ་ལས། རྒ་བའི་རྟེན་འབྲེལ་བཅོ་བརྒྱད་དང༌། མདོ་འགྲེལ་
ལས་དེ་དག་བདུན་དུ་བསྡུས་པའི་དང་བོ་གཟུགས་ཡོངས་སུ་འགྱུར་བའི་རྒ་བ་ལ། ན་ཚོད་
ཡོངས་སུ་སྨིན་པའི་དབང་གིས་སྐྲ་སྤྱི་ཐེར་དུ་སོང་བའི་རྒ་བ་དང༌། དེའི་དབང་གིས་སྐྲ་མདོག་
དཀར་བོར་གྱུར་བའི་རྒ་བ་གཉིས་ལ་མདོར་སྐྲས་འཕོངས་པར་གསུངས་སོ། །ལུས་སྨིན་པའི་
དབང་གིས་པགས་པ་ལ་གཉེར་མ་ཚོགས་པའི་རྒ་བ་དང༌། དེའི་དབང་གིས་མདངས་ཉམས་
པའི་རྙིས་པ་དང་། དེའི་དབང་གིས་ཤ་ཚག་ལྷོད་པའི་ཞུམ་པ་དང༌། དེའི་དབང་གིས་ལུས་
ཐིག་ལེ་ནག་བོས་གང་བ་བཞི་ལུས་ཀྱི་འཕོངས་པ་དང༌། དེའི་དབང་གིས་ལུས་བ་ལང་ཆུ་
འཐུང་ལྟར་གུག་པ་སྟེ་བདུན་དང༌། གཉིས་པ་སྟོབས་ཡོངས་སུ་འགྱུར་བའི་རྒ་བ་ལ། དེའི་
དབང་གིས་ལུད་པ་ལུ་བའི་སྒྲ་དང་དབུགས་རྒོད་པ་དང༌། ལངས་ན་ལུས་མདུན་དུ་འབུབ་
པ་ལྟར་གུག་པ་དང༌། འགྲོ་ན་མཁར་བ་ལ་བརྟེན་དགོས་པ་གསུམ་སྟེ་དེ་ནི་ལས་ཀྱི་འཕོངས་
བ་ཡང་ཟེར་རོ། །གསུམ་པ་ཤེས་རབ་ཡོངས་སུ་འགྱུར་བའི་རྒ་བ་ནི། དེའི་དབང་གིས་ཤེས་
རབ་སྔར་ལས་རྟུལ་དུ་སོང་སྟེ་ལེགས་ཉེས་འབྱེད་པར་རྨོངས་པ་དང༌། བཞི་བ་དྲན་པ་རྣམ་
པར་འགྱུར་བའི་རྒ་བ་ནི། དེའི་དབང་གིས་དྲན་པ་སྔར་ལས་ཞན་པས་མི་གསལ་ཞིང་བརྗེད་

འགྲེལ་མཆན་སྐབས་ལྔ་པ། 307 རྩེ་མོའི་སྦྱོར་བ།
ངེས་ཆེ་བ་སྟེ་འདི་གཉིས་ཀྱང་ལས་ཀྱི་འཕོངས་པ་སྟེ་ལྔའོ། །ལྔ་བ་འཁྲིག་པ་དང་ཟག་བཅས་
ཀྱི་ལོངས་སྤྱོད་ཀྱི་བདེ་བ་རྣམ་པར་འགྱུར་བའི་རྒ་བ་ལ། དེའི་དབང་གིས་འཁྲིག་པའི་བདེ་
བ་ཉམས་པ་དང་། དེའི་དབང་གིས་ཟས་འཇུ་བའི་མེ་དྲོད་ཡོངས་སུ་ཉམས་པ་གཉིས་དང་།
དྲུག་པ་དབང་པོ་རྣམ་པར་འགྱུར་བའི་རྒ་བ་ལ། དེའི་དབང་གི དབང་བོ་རྣམས་ཡུལ་ལ་
དམིགས་པའི་སྟོབས་ཞན་པས་དབང་བོ་རྣམས་རྒུད་པ་དང༌། དེའི་དབང་གིས་དབང་པོ་རྣམས་
ཡུལ་ལ་དམིགས་པའི་སྟོབས་ཉམས་པས་མི་རྒྱུ་བ་གཉིས་སོ། །སྔར་གྱི་གཉིས་དང་བཞི་ནི་
ལོངས་སྤྱོད་ཀྱི་འཕོངས་པའོ། །བདུན་པ་ཚེའི་འདུ་བྱེད་རྣམ་པར་འགྱུར་བའི་རྒ་བ་ལ། དེའི་
དབང་གིས་འདུ་བྱེད་རྣམས་རྙིང་ནས་འཆི་བ་ལ་ཉེ་བར་གྱུར་བ་དང༌། དེའི་དབང་གིས་ཚེའི་
འདུ་བྱེད་རྣམས་སྔ་མ་ལས་རྙིངས་ནས་འཆི་བའི་རྐྱེན་ཅུང་ཟད་ཙམ་ཡང་མི་བཟོད་པ་གཉིས་
ཏེ༑ དེ་གཉིས་ནི་སྲོག་གི་དབང་པོའི་འཕོངས་ཏེ། འཕོངས་པ་ལྔ་ཞེས་མདོ་ལས་གསུངས་
སོ༑ ༑རྒ་བའི་རྟེན་འབྲེལ་སྐྱེ་སྲིད་སྐད་ཅིག་གཉིས་པ་ནས་ཚེ་ཇི་སྲིད་བར་ཡོད་དོ། །སྐྱེ་
སྲིད་དུ་ཉིང་མཚམས་སྦྱར་བའི་ཕུང་པོའི་རིགས་མཐུན་འདོར་བཞིན་པའི་ཆ་ཤི་བའི་རྟེན་འབྲེལ་
གྱི་མཚན་ཉིད་ཡིན་ལ། མདོ་ལས་ཤི་བའི་རྟེན་འབྲེལ་བཅུ་དང༌། དེ་ཡང་དྲུག་ཏུ་བསྡུས་
ཏེ་གསུངས་པས། དང་པོ་རྫོགས་པར་ཤི་བ་ནི། བཅུའི་དང་པོ་འཕོས་པ་ཞེས་པ་འགྲོ་བ་ལྔ་
གང་རུང་གི་རིས་མཐུན་དང་བྲལ་བའི་ཆ་ཡིན་ལ། གཉིས་པ་མ་རྫོགས་པར་ཤི་བ་ནི། བཅུའི་
གཉིས་པ་འཕོ་བ་ཞེས་པ་འཆི་སྲིད་ཀྱི་འགོ་བརྩམས་པ་ནས་མཇུག་མ་རྫོགས་བར་གྱི་དེ་དང་།
གསུམ་པ་ཤི་བའི་རང་གི་མཚན་ཉིད་ནི། ཤི་བའི་རྟེན་འབྲེལ་སྤྱིའི་མིང་ཡིན་པས་ཐམས་
ཅད་འདུ་ལ། བཞི་བ་མ་རྫོགས་པར་འཆི་བ་རྣམ་པར་དབྱེ་བ་ལ། བཅུའི་ལྔ་བ་འཆི་བར་
བརྩམས་ལ་མཇུག་མ་རྫོགས་བར་གྱི་ཚེ་ཉམས་འཆི་བ་དང་། དྲུག་པ་ལུས་ཀྱི་དྲོད་ཡལ་བར་
བརྩམས་པ་དྲོད་ཉམས་པའི་ཤི་བ་གཉིས། གཉིས་པའི་དབྱེ་བ་དང༌། ལྔ་པ་རྫོགས་པར་འཆི་
བའི་རྣམ་པར་དབྱེ་བ་ལ། བཅུའི་གསུམ་པ་མིང་གཟུགས་རྟེན་བརྟེན་པའི་འབྲེལ་བ་ཆད་

འགྲེལ་མཆན་སྐབས་ལྔ་པ། 308 རྩེ་མོའི་སྦྱོར་བ།
པ་ཞིག་པའི་ཤི་བ། དབང་བོ་གཟུགས་ཅན་ལྔ་རྫོགས་པར་འགག་པ་ནང་གི་དབང་པོ་ཉམས་
པའི་ཤི་བ་གཉིས་དང་པོའི་དབྱེ་བ་དང༌། དྲུག་པ་དུས་མ་ཡིན་པ་དང༌། དུས་སུ་འཆི་བ་
ནི༑ བཅུའི་ཐ་མ་གཉིས་ཏེ། དགུ་བ་འཆི་བར་བྱེད་པའི་ཤི་བ་མ་རྫོགས་པར་ཤི་བ་དང་
དོན་གཅིག་ལ། བཅུ་བ་འཆི་བ་དུས་རྫོགས་པའི་ཤི་བ་ནི། རྫོགས་པར་ཤི་བ་དང་དོན་གཅིག་
གོ ༑བཅུའི་བདུན་པ་སྲོག་དབང་འགག་པའི་ཤི་བ་དང༌། བརྒྱད་པ་ཕུང་བོ་རྣམས་དོར་བའི་
ཤི་བ་གཉིས་རྫོགས་པར་ཤི་བས་བསྡུས་སོ། །དེ་ལྟར་ཤི་བའི་རྟེན་འབྲེལ་དང་པོ་གཉིས་དང་
ཐ་མ་གཉིས་སུ་ཡང་འདུའོ། །སྐྱེ་རྒ་འདི་དག་མངལ་སྐྱེས་ལ་སྦྱར་ནས་གསུངས་སོ། །ཁམས་
གོང་ན་སྐྱེ་བའི་རྟེན་འབྲེལ་ཕྱི་མ་ལྔ་དང༌། རྒ་བའི་རྟེན་འབྲེལ་བཅོ་བརྒྱད་ཀྱི་ཐ་མ་གཉིས་
དང་། ཤི་བའི་རྟེན་འབྲེལ་བཅུའི་དྲོད་ཡལ་བ་མ་གཏོགས་པ་ཡོད་དོ། །རྒ་ཤི་གཉིས་གཅིག་
ཏུ་བྱས་པ་རྒ་བ་མེད་པར་འཆི་བར་འབྱུང་བ་ཡོད་པས་ཡིན་པར་གསེར་ཕྲེང་ལས་གསུངས་
པ༑ རོལ་མཚོར། འཇིག་རྟེན་གྲགས་པ་ལྟར་སྐྲ་དཀར་བ་དང་གཉེར་མ་མང་བ་ལ་སོགས་
པའི་རྒས་པ་མེད་པར་འཆི་བ་ཡོད་པ་ལ་དགོངས་པ་ཡིན་གྱི་མ་རྒས་པར་འཆི་བ་མེད་དེ། རྒ་
བའི་རྟེན་འབྲེལ་དེ་སྐྱེ་སྲིད་གྲུབ་པའི་སྐད་ཅིག་གཉིས་པ་ནས་འབྱུང་བའི་ཕྱིར། ཞེས་གསུངས་
པ་ལེགས་པས། དཔལ་ལྡན་པས་སྐྱེ་སྲིད་སྐད་ཅིག་གཉིས་པ་ཡོད་མེད་དང་། དེ་ལ་འགྲུབ་
བྱེད་ཀྱི་རྒྱུ་གསུམ་འབྱུང་མི་འབྱུང་སོགས་ཀྱི་དོགས་པ་འབྲེལ་མེད་དོ། །རོལ་མཚོར། སྤྱིར་
སྔོན་དུས་ཀྱི་སྲིད་པ་དང་སྐྱེ་སྲིད་མི་འགལ་ཏེ། གཟུགས་སུ་ཉེར་འགྲོ་ཕྱིར་མི་འོང་སྐྱེས་འདའ་
བ༑ ནས། སྲིད་པ་བཞིར་བྱེད་བའི་དེ་གཉིས་འགལ་ཏེ། ཞེས་པའང་ལེགས་སོ། །

འགྲེལ་མཆན་སྐབས་ལྔ་པ། 309 རྩེ་མོའི་སྦྱོར་བ།
ཡན་ལག་བཅུ་གཉིས་བསྡུ་ཚུལ་སོགས།
གཉིས་པ་བསྡུ་བ་ལ་མང་དུ་ཡོད་ཀྱང་། ཀུན་བཏུས་ཀྱི་འཕེན་བྱེད་ཀྱི་རྒྱུ་སོགས་
བཞིར་བྱས་པ་སོང་ཟིན་ལ། རྟེན་འབྲེལ་མདོ་འགྲེལ་ལས། བདུན་དུ་བསྡུ་ཚུལ། གང་
གིས་འཕེལ་དང་ཇི་ལྟར་གང༌། །དེ་སྒྲུབ་བྱེད་དང་དེ་ལ་ཡང་། །ཉེས་དམིགས་གང་ཡིན་
དེ་དག་རྣམས། །ཡན་ལག་བཅུ་གཉིས་རྣམས་ཀྱིས་བསྟན། །ཞེས་སོགས་ལྟར། གང་
གིས་འཕེན་ན། མ་རིག་པ་དང་འདུ་བྱེད་གཉིས་ཀྱིས། ཇི་ལྟར་འཕེན་ན། རྣམ་ཤེས་ལ་
བག་ཆགས་བསྒོས་པའི་ཚུལ་གྱིས། གང་འཕངས་ན། མིང་གཟུགས་སོགས་བཞིའོ། །གང་
གིས་འགྲུབ་ན། སྲེད་ལེན་གཉིས་ཀྱིས། ཇི་ལྟར་འགྲུབ་པར་བྱེད་ན། ལས་ཀྱི་བག་ཆགས་
སྲིད་པར་བྱས་ཏེ། གང་འགྲུབ་པར་བྱེད་ན། སྐྱེ་བ་ལ། དེའི་ཉེས་དམིགས། རྒ་ཤི་འབྱུང་
བས་བདུན་ནོ། །འདིར་རྒྱུ་འབྲས་སྐོར་གཉིས་བྱས་པ་སྐྱེ་བ་ལེན་ཚུལ་གཅིག་ལའམ་གཉིས་
ལ་འཇོག་ཅེས་པར། གསེར་ཕྲེང་ལས། ཕྱོགས་གཉིས་པ་ནི་ཁས་མི་ལེན་པས་དང་པོ་ལྟར་
རོ༑ ༑ཞེས་པ་ལྟར། འཕེན་བྱེད་ཀྱི་རྒྱུ་གསུམ་གྱིས་འཕངས་འབྲས་མིང་གཟུགས་སོགས་
བཞི་འགྲུབ་རུང་དུ་བྱས་པ། འགྲུབ་བྱེད་ཀྱི་རྒྱུ་གསུམ་གྱིས་སྔར་གྱི་ལས་ཀྱི་ནུས་པ་བརྟས་
པར་བྱས་ཏེ་ཕྱི་མའི་སྐྱེ་བ་ལ་མངོན་དུ་ཕྱོགས་ཤིང༌། ཚེ་ཕྱི་མ་ལ་འབྲས་དུས་ཀྱི་རྣམ་ཤེས་
སྐྱེས་པ་མིང་གཟུགས་སོགས་བཞི་རྒ་ཤི་ཡིན་པས་འཕེན་འགྲུབ་ཀྱི་རྒྱུས་འབྲས་བུ་གཅིག་སྐྱེད་
པ༑ དཔེར་ན་དཔྱིད་དུས་སུ་བཏབ་པའི་ས་བོན་དང་དེའི་ལྷན་ཅིག་བྱེད་རྐྱེན་ཆུ་ལུད་གཉིས་
ཀྱིས་འབྲས་བུ་མྱུ་གུ་གཅིག་འགྲུབ་པ་བཞིན་ནོ། །ཐོགས་མེད་སྐུ་མཆེད་ཀྱི་བཞེད་པ་དེ་ཁོ་
ན་ལྟར་ཡིན་ཏེ། གཞན་དུ་ན་འགྲུབ་བྱེད་ཀྱི་རྒྱུ་ལ། རང་དང་ཚར་གཅིག་པའི་འཕེན་ཀྱི་
རྒྱུ་གསུམ་དང་འཕངས་འབྲས་མེད་པར་གྲུབ་འབྲས་དང༌། འཕེན་བྱེད་ཀྱི་རྒྱུ་ལ། རང་
དང་ཚར་གཅིག་པའི་འགྲུབ་བྱེད་རྒྱུ་གསུམ་དང་གྲུབ་འབྲས་མེད་པར་འཕངས་འབྲས་གྲུབ་

འགྲེལ་མཆན་སྐབས་ལྔ་པ། 310 རྩེ་མོའི་སྦོར་བ།
པར་ཐལ་ལོ། །འོ་ན་ཚོར་བའི་རྐྱེན་གྱིས་སྲེད་པ་ཞེས་འཕངས་འབྲས་བཞིའི་རྗེས་སུ་སྲེད་
སོགས་གསུམ་འཇུག་པར་བཤད་པ་དང་འགལ་ཞེ་ན། དེ་སྤྱིར་འཁོར་བར་འཇུག་པ་ན་འཕེན་
བྱེད་ཀྱི་རྒྱུ་གསུམ་གྱིས་འཕངས་འབྲས་རྣམས་གྲུབ་ཅིང་དེ་ལས་སྲེད་སོགས་སྐྱེས་ཏེ་ཡང་སྲིད་
འགྲུབ་པར་བསྟན་པའི་ཆེད་དུ་ཡིན་ལ། སེམས་ཅན་བྱེ་བྲག་པ་གཅིག་ལ་སྦྱར་ནས་སྔར་
མདོའི་དགོངས་པ་བླངས་པའི་གནད་མ་ཤེས་པར། བྱེ་བྲག་སྨྲ་བ་དང་གངས་ཅན་པ་རྣམས་
ཀྱིས་མདོ་སོགས་ཀྱི་དགོངས་པ་གསལ་བར་མ་ནུས་ཞེས་གསེར་ཕྲེང་ལས་གསུངས་སོ། །ཀླུ་
སྒྲུབ་གྱི་དབུ་མ་རྟེན་འབྲེལ་སྙིང་པོ་ལས། དང་པོ་བརྒྱད་པ་དགུ་ཉོན་མོངས། །གཉིས་པ་
བཅུ་པ་ལས་ཡིན་ཏེ། །ལྷག་མ་རྣམས་ནི་སྡུག་བསྔལ་ཡིན། །ཞེས་གསུམ་དུ་བསྡུས་ལ། ཀུན་
བཏུས་སུ་རྣམ་ཤེས་ལས་ཀྱི་ཀུན་ཉོན་དུ་གསུངས་པ་ལས་ཀྱི་བག་ཆགས་བཟུང་བ་ཙམ་ལ་
དགོངས་པར་གསེར་ཕྲེང་ལས་གསུངས་སོ།།ལས་ཉོན་གཉིས་འཁོར་བྱེད་ཡིན་པས་འཁོར་
བ་མིན་པར་བཤད་པ་ཡོད་ཀྱང་། སྲིད་པའི་འཁོར་ལོ་དེ། །ཉིད་ནི་ཡང་དང་ཡང་དུ་འཁོར།།
ཞེས་དང༌། ནང་གི་སྡུག་བདེན་དང་འཁོར་བ་དོན་གཅིག་ཏུ་གསུངས་པ་སོགས་ལུང་མཐའ་
ཡས་པས་འཁོར་བ་ཡིན་ནོ། །ས་ལུ་ལྗང་བའི་མདོ་ལས་ཡན་ལག་བཞིར་བསྡུ་བ་གསུངས་
ཏེ༑ ཞིང་དང་ས་བོན་དང་རླན་དང་མྱུ་གུ་བཞིན་དུ་མ་རིག་པའི་འདེབས་པ་པོས་ལས་ཀྱི་
ཞིང་ལ། རྣམ་ཤེས་ཀྱི་ས་བོན་བཏབ་པ། དེ་སྲིད་པའི་ཆུས་བརླན་པར་བྱས་ན། མའི་མངལ་
དུ་མིང་གཟུགས་ཀྱི་མྱུ་གུ་འགྲུབ་པར་བཤད་དོ། །ཞེས་ཆེན་མོར་གསུངས་སོ། །གསུམ་པ་
རྐྱེན་དུ་འགྱུར་ཚུལ་ནི། ཀུན་བཏུས་སུ། ཡན་ལག་སྔ་མ་རྣམས་ཀྱིས་ཕྱི་མ་རྣམས་ལ་ཅི་
རིགས་པར་རྐྱེན་བཞི་བྱེད་པར་གསུངས་པའི་དོན། གསེར་ཕྲེང་ལས། རིག་པས་རིག་པ་
ལ་རྐྱེན་བཞི་དང༌། དེས་རིག་པ་མིན་པ་ལ་བདག་རྐྱེན་གཅིག་པུ་དང༌། རིག་པ་མིན་པས་
རིག་པ་ལ་བདག་རྐྱེན་དམིགས་རྐྱེན་གཉིས་དང༌། དེས་ཤེས་པ་མིན་པ་ལ་རྒྱུ་བདག་གཉིས་
བྱེད་པར་གསུངས་པས། དང་པོ་མ་རིག་པ་དང་འདུ་བྱེད་ལ་མཚོན་ན་མ་རིག་པ་ལས་འདུ་

འགྲེལ་མཆན་སྐབས་ལྔ་པ། 311 རྩེ་མོའི་སྦྱོར་བ།
བྱེད་སྐྱེ་བས་རྒྱུ་རྐྱེན་དང༌། དེའི་ཤུགས་ཀྱིས་འདུ་བྱེད་རང་དབང་དུ་སྐྱེད་བས་བདག་རྐྱེན་
དང༌། མ་རིག་པས་རྨོངས་པའི་དབང་གིས་ཚེ་འདིའི་བདེ་བར་དམིགས་ནས་སྲོག་གཅོད་
པ་དང་ཕྱི་མའི་འཁོར་བདེ་ཙམ་ལ་དམིགས་ནས་ཕྱག་མཆོད་སོགས་བྱས་ཏེ་དགེ་བའི་ལས་
གསོག་པ་ནི་དམིགས་རྐྱེན་བྱེད་ཚུལ་དང༌། ཐོག་མའི་མ་རིག་པས་ཉོན་མོངས་ཅན་གྱི་མི་
དགེ་བའི་ལས་ཀྱི་དངོས་རྒྱུ་བྱེད་པ་དེ་མ་ཐག་རྐྱེན་བྱེད་ཚུལ་ཡིན་ལ། དེས་དགེ་བའི་ལས་
ཀྱི་དེ་མ་ཐག་རྐྱེན་མི་བྱེད་པར། གང་སྤེལ་ལས། བརྒྱུད་པས་ནི་གང་གི་ཚེ་བསོད་ནམས་
དང་མི་གཡོ་བ་སྐྱེ་བ་ན་སྟེ་དེ་ལ་ནི་མ་རིག་པ་མངོན་སུམ་དུ་ནི་རྒྱུའི་མ་ཡིན་ནོ། །ཞེས་དྲངས་
ནས་ཆེན་མོར་བསྒྲུབས་པས་སྔ་མ་ཤེས་པ་ཡིན་པས་ཕྱི་མ་ཤེས་པ་ལ་རྐྱེན་བཞི་བྱེད་པས་མ་
ཁྱབ་བོ། །མདོ་འགྲེལ་ལས། རྐྱེན་གང་ཡིན་ཞེ་ན། བདག་པོའི་རྐྱེན་ཏོ། ཞེས་སྔ་མ་
རྣམས་ཕྱི་མ་རྣམས་ཀྱི་རྐྱེན་གྱི་གཙོ་བོ་ཡིན་པས་བདག་རྐྱེན་བྱེད་པར་བསྟན་པས། ཐེག་
བསྡུས་སུ་བདག་རྐྱེན་གཅིག་པུ་བྱེད་པར་གསུངས་སོ། །ཤེས་པ་ཡིན་མིན་གང་ཡིན་ཀྱང་
ཕྱི་མ་ཤེས་པ་ཡིན་པ་དེ་དམིགས་པ་ལ་སྦྱོར་བས་དམིགས་རྐྱེན་བྱེད་ཀྱང་དམིགས་རྐྱེན་ཡིན་
མི་དགོས་སོ། །སའི་དངོས་གཞིར་རྒྱུ་རྐྱེན་མ་གསུངས་པ་རྐྱེན་བཞིར་ཕྱེ་བའི་རྒྱུ་རྐྱེན་ནམ་
དོན་དམ་པའི་རྒྱུ་རྐྱེན་ཉེར་ལེན་ལ་བྱེད་པས་ཡིན་ལ། ཀུན་བཏུས་ཀྱི་དེ་ཐ་སྙད་པའམ་
ཡང་ཡིན་རྐྱེན་ཡང་ཡིན་པས་རྒྱུ་རྐྱེན་དུ་བཞག་གོ །དེ་མ་ཐག་རྐྱེན་ནི། སྡེ་བདུན་རྒྱན་
ལས། ཤེས་པ་གཞན་གྱིས་བར་མ་ཆོད་པའི་རང་གི་སྔ་ལོགས་ཀྱི་ཤེས་པ་གང་རང་ཉིད་མྱོང་
བའི་ངོ་བོར་སྐྱེད་བྱེད་གང་ཡིན་པའོ། །ཞེས་པར་ལྟར་དགོས་ཀྱི། ཤེས་པ་དེའི་སྔ་ལོགས་
དེ་མ་ཐག་ཏུ་བྱུང་བའི་ཤེས་པ་ལ་དེའི་དེ་མ་ཐག་རྐྱེན་གྱིས་མ་ཁྱབ་སྟེ། བདག་མེད་རྟོགས་
པའི་ཤེས་རབ་ཀྱི་སྔ་ལོག་དེ་མ་ཐག་ཏུ་བྱུང་བའི་བདག་འཛིན་ཡོད་པའི་ཕྱིར་རོ། །དམིགས་
རྐྱེན་ནི། རྟོག་པ་རྣམས་ལ་རང་རང་གི་ཡུལ་སྣང་བྱེད་ཀྱི་བདག་ལྟའི་བག་ཆགས་དང་མངོན་
བརྗོད་ཀྱི་བག་ཆགས་དང༌། མངོན་ཤེས་དང་རྣལ་འབྱོར་མངོན་སུམ་རྣམས་ལ་རང་རྒྱུ་

འགྲེལ་མཆན་སྐབས་ལྔ་པ། 312 རྩེ་མོའི་སྦྱོར་བ།
ཞི་ལྷག་ཟུང་འབྲེལ་གྱི་ཏིང་ངེ་འཛིན་དང༌། རྣམ་མཁྱེན་ལ་རང་རྒྱུ་གྲངས་མེད་གསུམ་གྱི་
ཚོགས་འཇོག་པ་བྱེ་སྨྲ་མ་གཏོགས་ཐམས་ཅད་འདྲ་ལ། དབང་ཤེས་ཀྱི་དམིགས་རྐྱེན་ལ།
མདོ་སྡེ་བ་དང་མདོ་སྡེ་སྤྱོད་པའི་དབུ་མ་རང་རྒྱུད་པ་དང་ཐལ་འགྱུར་བ་རྣམས་ཀྱིས་གཟུང་
ཡུལ་སྔོན་པོ་སོགས་དང༌། སེམས་ཙམ་པ་དང་རྣལ་འབྱོར་སྤྱོད་པའི་དབུ་མ་བས་ཡུལ་སྣང་
བྱེད་ཀྱི་བག་ཆགས་རེ་འཇོག་པར་སྡེ་བདུན་དྲངས་ནས་ཆེན་མོར་གསུངས་སོ། །ཆེན་མོ་
ལས། དེས་ན་ཡན་ལག་བཅུ་གཉིས་ཀྱི་སྐབས་འདིར་རྐྱེན་བཞི་བཤད་པ་ནི། དངོས་བཏགས་
ཅི་རིགས་དང་རྐྱེན་དེ་དང་དེ་བྱེད་ཅིང་རྐྱེན་དེ་ཡིན་མི་དགོས་པ་སོགས་གོ་དགོས་ཏེ། སེམས་
ཙམ་པས་སྔོན་པོ་སྔོན་འཛིན་མིག་ཤེས་ཀྱི་དམིགས་རྐྱེན་མིན་ཀྱང་དེའི་དམིགས་རྐྱེན་བཏགས་
པ་བར་འདོད་པ་ལྟ་བུ་ཡོད་པའི་ཞིབ་ཆ་དུ་མ་ཤེས་དགོས་སོ་ཞེས་པ་ལྟར་གྱི་ཞིབ་ཆ་ཤེས་པར་བྱའོ།།
བཞི་བ་བྱེད་ལས་ལ་གཉིས་ལས། སྔ་མ་སྔ་མས་ཕྱི་མ་ཕྱི་མ་སྐྱེད་པ་འདྲ་བའི་བྱེད་
ལས་དང༌། དབུས་མཐའ་ལས། སྒྲིབ་པའི་ཕྱིར་དང་འདེབས་པའི་ཕྱིར། །འཁྲིད་པའི་
ཕྱིར་དང་ཀུན་འཛིན་ཕྱིར། །རྫོགས་བྱེད་ཕྱིར་དང་གསུམ་གཅོད་ཕྱིར། །ཉེ་བར་སྤྱོད་ཕྱིར་
སྡུད་པའི་ཕྱིར། །སྦྱོར་བའི་ཕྱིར་དང་མངོན་དུའི་ཕྱིར། །སྡུག་བསྔལ་ཕྱིར་ན་འགྲོ་ཉོན་
མོངས། །ཞེས་པ་ལྟར། མ་རིག་པས་ཡུལ་གྱི་གནས་ལུགས་མཐོང་བ་ལ་སྒྲིབ་པར་བྱེད།
ལས་ཀྱིས་ཡང་སྲིད་ཀྱི་ས་བོན་འདེབས་པར་བྱེད། རྣམ་ཤེས་ཀྱིས་ཡང་སྲིད་དུ་འཁྲིད་པར་
བྱེད། མིང་གཟུགས་ཀྱིས་ཡང་སྲིད་འཛིན་པར་བྱེད། སྐྱེ་མཆེད་ཀྱིས་ཡང་སྲིད་རྫོགས་
པར་བྱེད། རེག་པས་ཡུལ་གྱི་འགྱུར་བ་གཅོད་པར་བྱེད། ཚོར་བས་རྣམ་སྨིན་གྱི་འབྲས་
བུ་ལ་ལོངས་སྤྱོད་པར་བྱེད། སྲེད་པས་ཡང་སྲིད་དུ་སླར་སྡུད་པར་བྱེད། ལེན་པས་ཡང་
སྲིད་དུ་སླར་སྦྱོར་བར་བྱེད། སྲིད་པས་ཡང་སྲིད་དུ་སྐྱེ་བ་མངོན་པར་འདུ་བྱེད། སྐྱེ་རྒ་གཉིས་
ཀྱིས་རང་རྒྱུད་ལྡན་གྱི་གང་ཟག་རྣམས་སྡུག་བསྔལ་བའི་ཉོན་མོངས་པར་བྱེད་པ་མི་འདྲ་བའི་
བྱེད་ལས་བཅུ་གཅིག་གོ །

འགྲེལ་མཚན་སྐབས་ལྔ་པ། 313 རྩེ་མོའི་སྦྱོར་བ།
ལྔ་བ་ཚེ་དུ་ལ་རྫོགས་ཚུལ་ནི། མྱུར་ན་ཚེ་དང་པོ་ལ་རྒྱུ་དྲུག་དང་ཕྱི་མ་ལ་འབྲས་
བུ་བདུན་འགྲུབ་ལ། བུལ་ཡང་འཕེན་བྱེད་གསུམ་དང་འགྲུབ་བྱེད་གསུམ་དང་འཕངས་འབྲས་
བདུན་ཚེ་གཅིག་སྟེ་གསུམ་ལས་རིང་བ་མི་སྲིད་དོ། །ཁོ་ན་རེ། ཚེ་གསུམ་ལས་རིང་བ་ཡོད་
པར་ཐལ། མ་འགག་པ་རྩ་ཐུན་དུ་གྱུར་བའི་ཚེ་རང་སངས་རྒྱས་སྟེང་གནས་བསམ་ཤེས་
ལ་བསོད་སྙོམས་ཕུལ་བའི་ལས་ལྟ་བུ་ལས་གཅིག་གིས་ལུས་དུ་མ་འཕེན་པའི་ལས་དང་ཚར་
གཅིག་པའི་ཡན་ལག་བཅུ་གཉིས་ཚེ་མང་བོར་མ་རྫོགས་པའི་ཕྱིར་ན་མ་ཁྱབ་སྟེ། ཚེ་དང་
པོ་འཕེན་བྱེད་ཀྱི་ལས་དང་ཚར་གཅིག་པའི་རྒྱུ་དྲུག་ཚེ་དང་པོ་བ་སོགས་ཀྱི་རྒྱུད་ལ་མེད་ལ།
ཚེ་གཉིས་པ་འཕེན་བྱེད་ལས་ཀྱི་འཕང་འབྲས་རྣམས་ཚེ་དང་པོ་བའི་རྒྱུད་ལ་མེད་པའི་ཕྱིར།
དེ་འདྲའི་མ་འགག་པ་སྐྱེ་བ་འཕེན་བྱེད་ཀྱི་ལས་དང་ཚར་གཅིག་པའི་འགྲུབ་བྱེད་ཀྱི་རྒྱུ་གསུམ་
ཁོ་རང་གི་དངོས་ཀྱི་སྐྱེ་བ་སྔ་མ་ཡན་ཆད་ན་མེད་ལ་མ་འགག་པ་འཕེན་བྱེད་ཀྱི་ལས་ཀྱང་
སྔ་མ་རྣམས་འཕེན་བྱེད་ཀྱི་ལས་མིན་པས། དེ་འདྲའི་རང་སངས་རྒྱས་ལ་བསོད་སྙོམས་ཕུལ་
བའི་ལས་དེ་ལ་ལྡོག་ཆ་ནས་སྐྱེ་བ་གཅིག་ཙམ་འཕེན་པ་ཡོད་པ་སོགས་ཞིབ་ཆ་མང་ངོ་། །དྲུག་
པ་ས་མཚུངས་ལ། རྗེ་བཙུན་པ་དང་བསོད་གྲགས་པས་ས་གང་ནས་འདོད་པར་སྐྱེ་ན་ཐམས་
ཅད་ས་མཚུངས་དང༌། བསམ་གཏན་དང་པོ་ནས་སྲིད་རྩེ་བར་གྱི་ཐོག་མའི་མ་རིག་པ་རང་
གི་འོག་སའི་སས་བསྡུས་དགོས་ཏེ། བསམ་གཏན་དང་པོར། འཕེན་བྱེད་ཀྱི་ལས་ཀྱི་ཀུན་
སློང་གི་མ་རིག་པ་འདོད་པ་ལ་ཆགས་བྲལ་མ་བྱས་པའི་རྒྱུད་ཀྱི་དགོས་ལ། དེའི་རྒྱུད་ལ་
དང་པོའི་ཉོན་མོངས་མེད་དེ། དང་པོའི་དངོས་གཞི་མ་ཐོབ་པའི་ཕྱིར། དང་པོ་གྲུབ་སྟེ།
མ་རིག་པ་ལ་བརྟེན་ནས་དང་པོའི་ཉེར་བསྡོགས་བསྒོམས་ཏེ་དེ་ནས་ལས་དངོས་གཞིའི་ངོ་
བོར་བསགས་དགོས་པའི་ཕྱིར། དེ་བཞིན་དུ་སྲིད་རྩེ་དངོས་གཞི་ཐོབ་པའི་རྒྱུད་ན་ཐོག་མའི་
མ་རིག་པ་མེད་པས་ཐོག་མའི་མ་རིག་པ་ལ་སྲིད་རྩེ་སས་བསྡུས་མེད་དོ། །འདུ་བྱེད་སོགས་
བཅུ་གཅིག་ས་མཚུངས་ཡིན་ཟེར། བསོད་གྲགས་པའི་སྤྱི་དོན་ལས། བསམ་གཏན་དང་

འགྲེལ་མཆན་སྐབས་ལྔ་པ། 314 རྩེ་མོའི་སྦྱོར་བ།
པོའི་རྟེན་ལ་བསམ་གཏན་དང་པོར་སྐྱེ་བའི་ལས་གསར་དུ་གསོག་པ་མེད་དེ། དེའི་རྟེན་ལ་
བསམ་གཏན་དང་པོའི་ཉེར་བསྡོག་བསྒོམ་པ་མེད་པའི་ཕྱིར་ཏེ། དངོས་གཞི་མཆོག་ཡོད་
བཞིན་དུ་ཉེར་བསྡོགས་དམན་པ་ལ་མི་འཇུག་པའི་ཕྱིར། ཞེས་པ་དང་། ཡང་དེ་ཉིད་ལས།
དོན་གསང་ལས། སྐྱེ་བའི་ས་བ་གང་ཡིན་པ་མངོན་པར་འགྲུབ་པར་བྱེད་པའི་ཉོན་མོངས་
པ་ཡང་ངེས་པར་དེའི་ས་བའོ། །ཞེས་པ་ནས། དོན་གསང་གི་བཤད་པ་འདི་ལ་གསེར་ཕྲེང་
སོགས་སུ་བསམ་གཏན་དང་པོ་ནས་འདོད་པར་སྐྱེ་བ་ལ་མི་འགྲིགས་གསུངས་ནའང༌། བསམ་
གཏན་དང་པོའི་རྟེན་ལ་འཇིག་རྟེན་པའི་སྒོམ་སྤངས་སུ་གྱུར་བའི་འདོད་ཉོན་མངོན་དུ་མི་འགྱུར་
མོད། འཇིག་རྟེན་པའི་སྒོམ་ལམ་བར་ཆད་མེད་ལམ་གྱི་ངོས་སྐལ་གྱི་སྤང་བྱར་གྱུར་བའི་
འདོད་ཉོན་མངོན་དུ་གྱུར་བས་ཉེས་པ་གྲོལ་བར་སེམས་ལ། དེ་བཞིན་དུ་བསམ་གཏན་དང་
པོའི་དངོས་གཞིའི་སྙོམས་འཇུག་རྒྱུད་ལྡན་གྱི་འདོད་པའི་གང་ཟག་བསམ་གཏན་དང་པོར་
སྐྱོ་བའི་རྒྱུའི་ཀུན་སློང་གི་མ་རིག་པ་ཡང་འཇིག་རྟེན་པའི་སྒོམ་ལམ་བར་ཆད་མེད་ལམ་གྱི་
ངོས་སྐལ་གྱི་སྤང་བྱར་གྱུར་བའི་འདོད་ཉོན་ཡིན་པས་འདོད་པའི་སར་གཏོགས་ཁོ་ནར་ཁས་
བླངས་ལ་འགལ་བ་མེད་དོ། །ཞེས་པ་ལ་ནང་འགལ་ཡོད་དམ་དཔྱད། སྒོ་མང་ཡིག་ཆ་
ཆེན་མོ་སོགས་ལས། གོང་སའི་རྟེན་ལ་འོག་མར་སྐྱེ་བ་འཕེན་བྱེད་ཀྱི་ལས་གསར་བསགས་
མེད་པར་འདོད་པ་ལ་གྲུབ་མཐའ་བཞི་ཀ་མཐུན་ནོ། །ཞེས་གསུངས་ལ། བྱེ་མདོ་དབུ་མ་
བ་གསུམ་གྱིས་འོག་ས་དང་རང་ས་གང་གི་རྟེན་ལ་གོང་ས་དང་རང་སར་སྐྱེ་བ་འཕེན་པའི་
ལས་བསགས་ན་ཡན་ལག་ཀུན་ས་མཚུངས་པར་བཞེད་དོ་ཞེས་གསུངས་སོ། །ཀུན་གཞི་འདོད་
པའི་སེམས་ཙམ་པ་རྣམས་ཀྱིས་ཐོག་མའི་མ་རིག་པ་དང་གསུམ་པའི་རྒྱུ་དུས་ཀྱི་རྣམ་ཤེས་
མ་གཏོགས་པ་བཅུ་ས་མཚུངས་ལ། ཉོན་ཡིད་འཁོར་གྱི་མ་རིག་པས་ཐོག་མའི་མ་རིག་པ་
བྱས་ན་ཐོག་མའི་མ་རིག་པ་ལས་གསར་བསགས་ཀྱི་རྟེན་དེའི་སས་བསྡུས་ལ། འཇུག་ཤེས་
འཁོར་གྱི་མ་རིག་པས་ཐོག་མའི་མ་རིག་པ་བྱས་ན་ལས་དང་ས་མཚུངས་དགོས་སོ། །རྒྱུ་

འགྲེལ་མཆན་སྐབས་ལྔ་པ། 315 རྩེ་མོའི་སྦྱོར་བ།
དུས་ཀྱི་རྣམ་ཤེས་སུའི་རྒྱུད་ལ་ཡོད་པ་དེའི་སས་བསྡུས་ཡིན་ཏེ། བརྒྱད་པ་རྣམ་ཤེས་ཡིན་
པའི་ཕྱིར། འདོད་པར་སྐྱེ་བ་འཕེན་བྱེད་ཀྱི་ལས་དང་ཚར་གཅིག་པའི་འདོད་པ་བའི་རྒྱུད་
ཀྱི་ཡན་ལག་བཅུ་གཉིས་ས་མཚུངས་ཡིན་ཀྱང་དེ་དང་ཚར་གཅིག་པའི་རྒྱུ་དུས་ཀྱི་རྣམ་ཤེས་
ས་མཚུངས་མིན་ཏེ། ཁམས་གསུམ་གའི་རྟེན་ཅན་གྱི་རྒྱུད་ན་ཡོད་པའི་ཕྱིར་ཏེ། གོང་སའི
རྟེན་ལ་འོག་མར་སྐྱེ་བའི་ལས་གསོག་པ་མེད་པས་སྲིད་རྩེའི་རྟེན་ལ་སྲིད་རྩེ་ཁོ་ནར་སྐྱེ་བའི་
ལས་གསོག་པ་སོགས་ཤེས་པར་བྱའོ། །གོང་མར་སྐྱེ་བའི་ལས་གསོག་པ་ལ་དེའི་ཉེར་བསྡོགས་
སྔོན་དུ་སྒོམ་མི་དགོས་ཏེ། ཆོས་ཉིད་ཀྱི་དངོས་གཞི་ལ་བརྟེན་ནས་ལས་གསོག་པ་ཡོད་པའི་
ཕྱིར། དོན་གསང་གི་དོན། གསེར་ཕྲེང་ལས། གོང་སའི་སྐྱེ་སྲིད་ཀྱི་རྟེན་ལ་འོག་སའི་ཉོན་
མོངས་མངོན་གྱུར་ཡོད་པ་ཆོས་མངོན་པ་སྤྱི་ལུགས་དང་མི་མཐུན་ཞིང་རིགས་པས་མི་ཐོབ།
ཅེས་གསུངས་པ་མངོན་པ་གོང་འོག་སྤྱིའམ་ཐུན་མོང་གི་ལུགས་ལ་མི་འགྲིག་ཅེས་པ་ཡིན་གྱི་
གོང་མའི་ལུགས་མིན་ཏེ། གོང་དུ་དེ་ཉིད་ལས། འགྲུབ་བྱེད་གསུམ་ཡང་ཚེ་གཅིག་ལ་ཚང་
བར་འོང་ཞིང་དེ་དང་སྐྱེ་རྒ་གཉིས་བར་མ་ཆད་དུ་འོང་ལ། ཞེས་གསུངས་པའི་ཕྱིར། བདུན་
པ་སྒོམ་ཚུལ་ལ་གཉིས་ལས། ཀུན་རྫོབ་པའི་སྒོམ་ཚུལ་སོང་ཟིན་ལ། རྟེན་འབྲེལ་ཡན་ལག་
བཅུ་གཉིས་ཕྲུག་བཞིར་བསྒོམ་པའི་བློ་འགལ་ཡང་ཀུན་ཉོན་ལུགས་འབྱུང་དུ་བསྒོམ་པའི་བློ་
དེ་ཀུན་འབྱུངབདེན་པ་སྒོམ་པའི་བློ་ཡིན་མིན་དང་དེ་མ་རིག་པའི་རྐྱེན་གྱིས་འདུ་བྱེད་འབྱུང་
བ་དང་སྐྱེ་བའི་རྐྱེན་གྱིས་རྒ་ཤི་འབྱུང་བ་རྟོགས་མ་རྟོགས་སོགས་དཔྱད་པར་བྱའོ། །གཉིས་
པ་དོན་དམ་པའི་སྒོམ་ཚུལ་ནི། ས་ལུ་ལྗང་བའི་མདོ་ལས། རྟེན་ཅིང་འབྲེལ་བར་འབྱུང་
བ་རྟག་པ་དང༌། སྲོག་མེད་པ་དང༌། སྲོག་དང་བྲལ་བ་དང༌། ཇི་ལྟ་བུ་ཉིད་དང༌། མ་
ནོར་བ་དང༌། མ་སྐྱེ་བ་དང༌། མ་བྱུང་བ་དང༌། མ་བྱས་པ་དང༌། འདུས་མ་བྱས་པ་
དང་། ཐོགས་པ་མེད་པ་དང་། དམིགས་པ་མེད་པ་དང༌། ཞི་བ་དང༌། འཇིགས་པ་མེད་
པ་དང་། མི་འཕྲོག་པ་དང༌། རྣམ་པར་ཞི་བ་མ་ཡིན་པའི་རང་བཞིན་དུ་མཐོང་བ་སྟེ། ཞེས་

འགྲེལ་མཆན་སྐབས་ལྔ་པ། 316 རྩེ་མོའི་སྦྱོར་བ
ཆོས་ཉིད་བཅོ་ལྔར་ཕྱེ་ནས་གསུངས་པས་ཐམས་ཅད་ལ་དོན་དམ་པར་མེད་པ་ལ་འགྱུར་བ་
མེད་པའི་རྟག་པ་སྦྱོར་ཚུལ་རྟེན་འབྲེལ་ཆེན་མོ་ལས་ཤེས་པར་བྱའོ། །བརྒྱད་པ་བསྒོམ་པའི་
ཕན་ཡོན་ནི། ཀ་ཤིའི་ས་ལུ་ལྗང་བའི་འགྲེལ་བ་ལས། གཉིས་ཀའི་ཚུལ་དུ་བསྒོམ་ན་མཐའ་
གཉིས་སྤངས་བའི་དབུ་མའི་ལམ་ལ་ཞུགས་པར་འགྱུར་རོ། །ཞེས་པ་ལྟར་དབུ་མའི་ལམ་
ལ་ཞུགས་ནས་འབྲས་བུ་མི་གནས་པའི་མྱང་འདས་ཐོབ་པར་འགྱུར་རོ། །
གཉེན་པོ་སྒོམ་ལམ།
གསུམ་པ་སྒོམ་ལམ་རྩེ་སྦྱོར་ལ་གསུམ། གཉེན་པོ་སྒོམ་ལམ། སྤང་བྱ་རྟོག་པ།
གཉེན་པོས་སྤང་བྱ་སྤངས་པའི་ཕན་ཡོན་ནོ། །དང་པོ་ལ་གསུམ་གྱི་དང་པོ་མཚམས་སྦྱར་
བ་ནི། སྔར་གྱི་དེ་ལྟར་མཐོང་བའི་ལམ་རྩེ་མོ་བརྗོད་ནས་དེའི་འོག་ཏུ་༼ཁ༽མི་མཐུན་
པའི་ཕྱོགས་སྤོང་བ་ལ་སོགས་པ་ནི་རྟེན་སྒོམ་ལམ་ཚད་མས་གྲུབ་པ་སྔོན་དུ་འགྲོ་བ་སྟེ་
བཏང་བ་ཡིན་ན་གོ་སླ་བས་སོ། །༼ཀ༽རྟེན་སྒོམ་པའི་ལམ་རྩེ་མོ་འཆད་པའི་རྒྱུ་མཚན་
ཡོད་དེ། བརྟེན་པ། ༼ང༽གཉིས་པ་རྩ་བ་ནི། སྦྱོར་བ་དངོས་འགོག་དང་བཅམ་པའི་
སྙོམས་འཇུག་དགུར། །ལུགས་དང་མཐུན་པ་དང་མི་མཐུན་པ་རྣམ་པ་གཉིས་སུ་ཡར་
སོང་མར་འོངས་པའི་སྦྱོར་བ་རྣམ་པ་གཉིས་དང༌། ནས། །ཞེས་པས་གང་ཡང་བར་དུ་
མ་བཅུག་པའི་ཡར་སོང་གི་དངོས་གཞི་ཤུགས་ལ་བསྟན་ཅིང༌། འདོད་པའི་སར་གཏོགས་
པའི་རྣམ་པར་ཤེས་པ། མཉམ་བཞག་མིན་པའི་དངོས་གཞི་ཡར་སོང་མར་འོང་གི་
མཚམས་བཟུང་སྟེ། དེའི་སྔོན་དུ་སྙོམས་འཇུག་བརྒྱད་ལ་འགོག་པ་སྤེལ་ནས་ཐོད་རྒལ་
དུ་ནི་སྙོམས་འཇུག་པ། །བསམ་གཏན་དང་པོ། གཅིག་པུ་རྒལ་ནས་འགག་པ་དང་ནས་
གཉིས་གསུམ་བཞི་དང་ལྔ། །དྲུག་དང་བདུན་དང་བརྒྱད་བརྒལ་ནས། །འགོག་པའི་
བར་དུ་མི་འདྲར་འགྲོ། །ཞེས་ཡར་སོང་འགོག་པ་སྤེལ་བ་དངོས་སུ་བསྟན་ཅིང་། ཡང་

འགྲེལ་མཆན་སྐབས་ལྔ་པ། 317 རྩེ་མོའི་སྦྱོར་བ།
འདོད་པར་ཞེས་པའི་རྐང་བ་གཉིས་ཀྱིས་སྤེལ་ཆོས་དང༌། ཐོད་རྒལ་དུ། ནས། མི་འདྲར་
འོངས་ཞེས་པས་སྙོམས་འཇུག་དགུ་ལ་འདོད་སེམས་སྤེལ་བའི་ལུགས་མི་མཐུན་གྱི་ཐོད་རྒལ་
དངོས་སུ་བསྟན་པ། ཉི་སྣང་ལས། མཐར་གྱི་གནས་པའི་སྙོམས་པར་འཇུག་པ་དགུ་དང་
མཉམ་པར་མ་བཞག་པའི་སེམས་ཀྱིས་ལུགས་དང་མཐུན་པ་དང་ལུགས་མི་མཐུན་པ་དང་།
གཅིག་དང་གཉིས་དང་གསུམ་དང་བཞི་དང་ལྔ་དང་དྲུག་དང་བདུན་དང་བརྒྱད་དང་དགུར་
ཐོད་རྒལ་དུ་སྙོམས་པར་འཇུག་པ་མངོན་དུ་བྱེད་པས། ཞེས་པ་ལྟར་ལ། ཉི་སྣང་དང་འགྲེལ་
བ་གཉིས་ཀས་ཀྱང་གཅིག་དང་སོགས་ཡར་སོང་འགོག་པ་སྤེལ་བ་ལ་སྦྱར་རོ། །རྣམ་བཤད་
དང་རྟོགས་སྣང་དུ་རེད་མདའ་བའི་ཉི་ཟེར་ལས་བར་བ་གཉིས་དང་མཐའ་བསྡུས་པའི་ཤུགས་
ཀྱིས་གོ་སླ་བར་དགོངས་ནས་མ་བསྡུས་ཤིང་། ཞེས་པ་ལྟར་ཡར་སོང་གཉིས་ཤུགས་ལ་བསྟན་
པར་གསུངས་སོ། །མདོ་ནི། རབ་འབྱོར། ནས། འཇུག་གོ །ཞེས་སྦྱོར་བ་གཉིས་དེ་
གནས་བཅུ་བདུན་ནོ། །རབ་འབྱོར། ནས། གནས་སོ་ཞེས་དངོས་གཞི་དང་པོ་སྟེ་གནས་
དགུའོ། །འགོག་པའི། ནས། སེམས་སུ་བྱེད་དོ། །ཞེས་དངོས་གཞི་གཉིས་པ་གནས་བཅུ་
བདུན་བྱས་ལས། ཉི་སྣང་དུ། མཚམས་འཛིན་གྱི་གོང་དུ་སྲིད་རྩེ་ནུད་ཆུང་བཞག་པ་ཁྲི་
བརྒྱད་སྟོང་པ་དྲངས་ནས་གནས་བཅོ་བརྒྱད་བྱས་སོ། །མཉམ་པར། ནས། ལེའུ་ལྔ་བཅུ་
གཉིས་པའོ། །ཞེས་དངོས་གཞི་གསུམ་པ་འདོད་སེམས་སྤེལ་བ་སྟེ་གནས་བཅོ་བརྒྱད་དོ། །ཨབྷྱ་
ཀ་རས་ཟླ་ཐུབ་ཏུ། འགོག་དང་བཅས་པའི་སྙོམས་འཇུག་དགུ་ཞེས་པ། མཐོང་རྩེར་ལུགས་
མཐུན་དང་ལུགས་མི་མཐུན་ལ་རྟོག་པར་བྱེད་པའི་མཇུག་ཏུ་ཡར་སྦྱར་ནས་སྦྱོར་བ་དྲུག་གཉིས་
གཞུང་སྔ་མས་བསྟན་པ་འཕགས་པ་དང་ཤནྟི་བའི་དགོངས་པར་འཆད་ཅིང༌། ཤནྟི་བའི་
དག་སྙིང་དུ་སྦྱོར་བ་གཞུང་སྔ་མས་བསྡུས་པར་བཤད་ཀྱང༌། འགོག་དང་ཞེས་པའི་རྐང་
བ་དང་བོ་མར་སྒོམ་ལམ་ལ་སྦྱར་ནས། རྣམ་པ་གཉིས་སུ་སོང་འོང་ནས་ཞེས་པ་སོང་བ་གཉིས་
དང་འོང་བ་གཅིག་ཅེས་ཨབྷྱ་དང་ཤནྟི་གཉིས་ཀས་བཤད་དོ། ཤནྟི་ཡར་སོང་བ་ལ་བསམ་

འགྲེལ་མཆན་སྐབས་ལྔ་པ། 318 རྩེ་མོའི་སྦྱོར་བ།
གཟུགས་བརྒྱད་ལ་འགོག་པ་སྤེལ་ལ་སྲིད་རྩེར་སྤེལ་བའི་འགོག་པ་ལས་སྲིད་རྩེ་ནུད་ཆུང་།
དེ་ལས་འགོག་པ། དེ་ལས་མཚམས་འཛིན་གྱི་འདོད་སེམས་ཏེ་གནས་བཅུ་དགུ་ཟེར་རོ། །ནུད་
ཆུང་བྱས་པ་འགོག་པ་ལས་འགོག་པར་ལྡང་བ་མ་ནུས་པ་ཡིན་ཟེར་ཞིང་ཨབྷྱས་ཡང་དེ་ལྟར་
བཤད་དོ། །མི་འདྲར་འགྲོ་བའི་དོན་ཡང་མཉམ་བཞག་ཡིན་མིན་སྤེལ་བ་ལ་བྱས་ང་སོགས་
འཕགས་སེང་དང་མི་མཐུན་པས་རང་ལུགས་མ་བྱས་སོ། །བུ་ཊཱིཀ་ལས། འདིར་སྙོམས་
འཇུག་བརྒྱད་ཀའི་རྗེས་ལ་འགོག་པ་དང་བཅས་པ་ལ་འཇུག་ལ་དགུ་བ་ལ་མི་ནུས་ཏེ་འགོག་
པ་ལས་འགོག་པར་ལྡང་བར་མི་སྲིད་པའི་ཕྱིར་རོ། །དེས་ན་ཉེ་བའི་ཕྱིར་དང་ཤུགས་ཀྱིས་
དེ་ལས་ལངས་ན་སྲིད་རྩེ་ལ། དེ་ནས་འདོད་པའི་ཁམས་སུ་གཏོགས་པའི་རྣམ་པར་ཤེས་པ་
མཉམ་བཞག་མིན་པ་གཅིག་གིས་མཚམས་བཟུང་སྟེ་བརྒྱད་བརྒལ་ནས་འགོག་པ་ལ། དེ་
ནས་མཉམ་པར་མ་བཞག་པ་ལ་གནས་སོང་བ་རྣམ་པ་གཉིས་པའོ། །ཞེས་སྙོམས་འཇུག་
བརྒྱད་ལ་འགོག་པ་བརྒྱད་དང༌། དེ་ནས་སྲིད་རྩེ་ནུད་ཆུང་དང་མཚམས་འཛིན་གྱི་འདོད་
སེམས། དེ་ནས་འགོག་པ་དེ་ནས་འདོད་སེམས་སྟེ་གནས་ཉི་ཤུ་བྱས་ཤིང་། དེ་ཉིད་ལས།
གསུམ་པ་ནི་འོངས་པ་གཅིག་སྟེ། དེའི་འཕྲོ་ནས་གཅིག་རྒལ་སྲིད་རྩེ་ལ། དེ་ནས་འདོད་
སེམས། ཞེས་གསུངས་པས། གསེར་ཕྲེང་ལས། ཡར་ལ་འགོག་པ་དང་འགོག་པ་སྤེལ་
བར་མི་རུང་བ་སྤེལ་བ་དང་མར་ལ་དེ་དང་འདོད་སེམས་སྤེལ་རུང་བ་ཆད་པས་སོ། །ཞེས་
གསུངས་སོ། །འཕགས་པ་དང་ཤནྟིའི་དགོངས་པ་འགྲེལ་སྙམ་ཡང་མ་ལོན་ནོ། །སེ་ར་
གཉིས་དང་བསོད་གྲགས་པས། རྣམ་བཤད་ལས། གང་ཡང་བར་དུ་མ་བཅུག་པའི་ཡར་
སོང་ནི་དཀྱུས་ས་བསྟན་པ་ཙམ་ཡིན་པས་ཐོད་རྒལ་གྱི་དངོས་གཞི་མ་ཡིན་ཏེ། ཞེས་པར་
བརྟེན་ནས་གང་ཡང་བར་དུ་མ་བཅུག་པའི་ཡར་སོང་ཉེ་སྦྱོར་དུ་གསུངས་ལ། མདོ་ལས།
བྱང་ཆེན་ཏིང་ངེ་འཛིན་ཐོད་རྒལ་དེ་གང་ཞེ་ན། ཞེས་པར་བརྟེན་ནས་བུ་ཉ་སོགས་ལྟར་གསེར་
ཕྲེང་དང་རྟོགས་སྣང་དུ་ཐོད་རྒལ་གྱི་དངོས་གཞིར་བྱས་ལ། རྣམ་བཤད་ལས་ཀྱང་། སྦྱོར་

འགྲེལ་མཆན་སྐབས་ལྔ་པ། 319 རྩེ་མོའི་སྦྱོར་བ།
བ་སེངྒེ་རྣམ་བསྒྱིངས་དང་གང་ཡང་བར་དུ་མ་བཅུག་པའི་ཡར་སོང་གཅིག་དང༌། ཞེས་དེ་
དངོས་གཞིར་བསྡུས་སོ། །སྒོ་མང་ཡིག་ཆར་རྣམ་བཤད་ཀྱི་དེ་སྤེལ་གཞི་སྤེལ་ཆོས་མི་འདྲ་
བ་སྤེལ་བའི་ཐོད་རྒལ་མིན་པའི་དོན་ཡིན་ཞེས་གསུངས་སོ། །ཉི་ཟེར་ལས། འདི་གཉིས་
ཀ་ཡར་སོང་མར་འོང་གཉིས་ལ་མི་ཐེ་ཞིང་། ཞེས་ནུད་ཆུང་དང་མཚམས་འཛིན་གཉིས་
སེ་ར་གཉིས་དང་བློ་གསལ་གླིང་བ་གསུམ་གྱིས་མཚམས་འཛིན་ཡིན་པས་གང་དུའང་མི་ཐེ་
ཟེར་རོ། །མཚམས་འཛིན་གྱི་འདོད་སེམས་ནི། གསེར་ཕྲེང་ལས་སྔ་ཕྱི་གཉིས་དགོངས་
པའམ། དག་སྙིང་ཟླ་ཐུབ་ཏུ་སྙོམས་འཇུག་ལས་འཕོ་བའི་སྐབས་དང༌། རྟོགས་དཀར་མཉམ་
པར་མ་བཞག་པ་ནི་རྣམ་པར་རྟོག་པའི་ཤེས་པའོ། །ཞེས་པ་གཉིས་ལྟར་ཡིན་པར་གསུངས་
ཀྱང་། རྟོགས་སྣང་དུ་འགྲེལ་བ་གཉིས་སོགས་བཀོད་ནས་ཆེས་ནོར་བ་སྟེ་དེ་དག་གང་ཡིན་
ཡང་ཏིང་ངེ་འཛིན་དུ་འགལ་བས་ཐོད་རྒལ་གྱི་ཏིང་ངེ་འཛིན་ལ་སྙོམས་པར་འཇུག་པའི་གནས་
སུ་རང་ཉིད་ཀྱིས་བགྲང་བ་དང་ཁས་བླངས་ནང་འགལ་བའི་ཕྱིར་དང་ཐོད་རྒལ་སྙོམས་འཇུག་
སྒོམ་ལམ་རྩེ་སྦྱོར་མ་ཡིན་པའི་ཕྱིར་དང༌། ཆོས་བཤེས་ཀྱིས་དེ་ལྟར་ན་ཀུན་མཁྱེན་ཡེ་ཤེས་
ཀྱང་འདོད་སེམས་སུ་ཐལ་ཏེ། འདོད་པའི་རྣམ་ཤེས་སྒྱུ་མ་ལྟ་བུར་དམིགས་པའི་ཕྱིར་དང་།
གཟུགས་ཀྱི་སོ་སྐྱེ་དམྱལ་བ་སྡུག་བསྔལ་བར་དམིགས་ཤིང་དྲན་པའང་འདོད་སེམས་སུ་ཐལ་
བའི་ཕྱིར་རོ། །དེས་ན་རང་ལུགས་ནི་འདོད་སེམས་རྩེ་གཅིག་པ་ཞི་གནས་ཀྱི་ཆར་གྱུར་བའོ།
ཞེས་པ་ལྟར་བྱས་ན་ལེགས་སམ་དཔྱད། སྲིད་རྩེ་ནུད་ཆུང་ནི་མ་བྱང་བའམ་གང་ཟག་གི་
ཁྱད་པར་འགའ་ཞིག་འགོག་པ་ལས་འདོད་སེམས་ལས་ལྡང་མ་ནུས་པས་བར་དུ་ནུད་ཆུང་
བྱས་པ་ཡིན་ནོ། །རྩོད་སྤོང་སླ་བས་མ་བྲིས་སོ། །
གསུམ་པ་འགྲེལ་བ་ལ་གསུམ། སྦྱོར་བ། དངོས་གཞི། མཇུག་བསྡུ་བའོ། །དང་
པོ་ནི། ཞེས་བྱ་བ་གསུངས་ཏེ། རྟེན་གང་ལ་ན། རྣམ་བཤད་ལྟར་ན་ས་དྲུག་པ་དང་།
གསེར་ཕྲེང་ལྟར་ས་གཉིས་པ་དང་། སྤྱིར་སྒོམ་ལམ་ལ་གནས་པའི་བྱང་ཆུབ་སེམས་དཔའ་

འགྲེལ་མཆན་སྐབས་ལྔ་པ། 320 རྩེ་མོའི་སྦྱོར་བ།
རྣམས་ནི་གང་ལ་ན། ༼ཁ༽ ཚུལ་ཇི་ལྟར་ན། བསམ་གཏན་དང་པོ་ནས་བཟུང་སྟེ་འགོག་
པའི་བར་དུ་སོང་ནས། དེའི་འོག་ཏུ་འགོག་པ་ནས་བཟུང་སྟེ། བསམ་གཏན་དང་
པོའི་བར་དུ་འོངས་ཏེ། དེ་ལྟར་ལུགས་དང་མཐུན་པ་དང་ལུགས་དང་མི་མཐུན་པ་
རྣམ་པ་གཉིས་ཀྱིས་༼ཀ༽བསམ་གཏན་བཞི་དང་གཟུགས་མེད་པ་བཞི་དང་འགོག་པའི་
མཚན་ཉིད་ཀྱི་སྙོམས་པར་འཇུག་པ་དགུ་ལ་༼ག༽ ཡར་སོང་ཞིང་མར་འོངས་ནས་དངོས་
གཞི་ལ་འཇུག་གོ །གཉིས་པ་དངོས་གཞི་ལ་གསུམ་ལས། དང་པོ་གང་ཡང་མ་སྤེལ་པར་
སྙོམས་འཇུག་དགུ་ལ་ཐར་ཆགས་སུ་འཇུག་པའི་ཡར་སོང་ནི་དངོས་སུ་མ་བསྟན་ལ། བུ་
ཊཱིཀ་ལས། རྣམ་པ་གཉིས་ཀྱིས་སོང་ཞིང་འོང་། ཞེས་པ་འདི་ལ་སྦྱར་བ་མི་འཐད་པར་གསེར་
ཕྲེང་དུ་གསུངས་སོ། །གཉིས་པ་ནི། དངོས་གཞི་དེའི་རྗེས་སུ་ཡང་བསམ་གཏན་དང་པོ་
ལ་སྙོམས་པར་ཞུགས་ཏེ། དེ་ལས་ལངསནས་འགོག་པ་ལའོ། །དེ་བཞིན་དུ་སྙོམས་
འཇུག་རེ་རེ་དང་འགོག་པ་རེ་སྤེལ་ནས་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་
བར་ལས་འགོག་པ་ལ་སྙོམས་པར་ཞུགས་ཏེ། འགོག་པ་དེ་ལས་ལངས་ནས་སྔར་དེ་
མ་ཐག་ཏུ་ཞུགས་པའི་སྙོམས་པར་འཇུག་པ་སྲིད་རྩེ་ལ་དམིགས་ཏེ་འཇུག་གོ །དེ་ལས་
ལངས་ནས་འདོད་པ་ན་སྤྱོད་པས་དེར་གཏོགས་པའི་རྣམ་པར་ཤེས་པ་སོང་འོང་གཉིས་ཀྱི་
མཚམས་ཀྱི་ངོ་བོར་བཞག་ནས་ཐབས་མཁས་པའི་སྟོབས་ཀྱིས་མཐའི་འགོག་པ་དང་
སྲིད་རྩེ་ནུད་ཆུང་ཅི་རིགས་ལས་ལངས་ཏེ། རྣམ་པར་ཤེས་པ་མཉམ་པར་མ་བཞག་པ་
དེ་ལྟ་བུ་མངོན་དུ་བྱས་ནས། མར་འོང་རྩོམ་མོ། །གསུམ་པ་ནི། འདོད་སེམས་དེའི་
འོག་ཏུ་འགོག་པ་ལའོ། །དེ་ནས་མཉམ་པར་མ་བཞག་པ་ལའོ། །དེའི་འོག་ཏུ་སྤེལ་
གཞི་འགོག་པ་གཅིག་པུ་བོར་ལ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལའོ།།
དེ་ནས་མཉམ་པར་མ་བཞག་པ་ལའོ། །དེ་ནས་སྤེལ་གཞི་འགོག་པ་དང་སྲིད་རྩེ་གཉིས་
བོ་ལ་ཅི་ཡང་མེད་པའི་སྐྱེ་མཆེད་ལའོ། །དེ་ནས་མཉམ་པར་མ་བཞག་པ་ལའོ། །དེ་

འགྲེལ་མཆན་སྐབས་ལྔ་པ། 321 རྩེ་མོའི་སྦྱོར་བ།
བཞིན་དུ་བསམ་གཏན་གཉིས་པ་དང་འདོད་སེམས་སྤེལ་བའི་འོག་ཏུ་སྤེལ་གཞི་བརྒྱད་ཀྱི་
བར་དུ་བོར་ནས་བསམ་གཏན་དང་པོ་ལའོ། །དེ་ནས་མཉམ་པར་མ་བཞག་པ་ལ་གནས་
པ་ལའོ། །དེ་ལྟར་རྩ་བའི་གཅིག་རྒལ་སོགས་ཀྱི་དོན་ཞུགས་ནས་བོར་བར་མཛད་དོ། །གསུམ་
པ་ནི། སྔར་བཤད་པ་དེ་ལྟར་ཡར་ལ་སྤེལ་གཞི་གཅིག་ལ་སོགས་པ་ནས་སྤེལ་གཞི་བརྒྱད་
ཀྱི་བར་བོར་ནས་སྤེལ་ཆོས་འགོག་པའི་སྙོམས་པར་འཇུག་པ་ལ་ཐུག་པའི་བར་དུ་མི་
འདྲ་བའི་སྒོ་ནས་འགྲོ་བ་དང༌། མར་ལ་འགོག་པ་གཅིག་པུ་ལ་སོགས་པ་བོར་བ་ནས་སྤེལ་
གཞི་བརྒྱད་ཀྱི་བར་དུ་བོར་ནས་སྤེལ་གཞི་བསམ་གཏན་དང་པོ་དང་སྤེལ་བའི་འདོད་སེམས་
ལ་ཐུག་པའི་བར་དུ་སྤེལ་གཞི་སྤེལ་ཆོས་མི་འདྲ་བ་སྤེལ་བའི་སྒོ་ནས་འོང་བས་ན་མི་འདྲ་
བར་འགྲོ་བ་དང་འོང་བ་ཐོད་རྒལ་གྱི་སྙོམས་པར་འཇུག་པ་ལ་དབང་ཐོབ་པ་ཉིད་ཀྱི་
སྙོམས་འཇུག་དེ་དག་གི་མཚན་ཉིད་མངོན་སུམ་དུ་བྱེད་པས་ན་སྒོམ་པའི་ལམ་རྩེ་མོ་
ཡིན་ནོ། །མདོ་ནི་བརྒྱད་སྟོང་བར། རབ་འབྱོར་བྱང་ཆེན། ནས། ཉི་ཤུ་རྩ་བརྒྱད་པའོ་
ཞེས་པའོ། །
སྤང་བྱ་རྟོག་པ།
གཉིས་པ་སྤང་བྱ་རྟོག་པ་ལ། སྤྱིའི་མཚམས་སྦྱར། སོ་སོའི་ངོ་བོ། དོན་བསྡུ་བའོ།།
དང་པོ་ནི། དེ་ལྟར་སྒོམ་པའི་ལམ་བརྗོད་ནས་སྒོམ་སྤང་རྟོག་པ་སྟོན་དགོས་ཏེ། དེ་
ལ་སྤང་བྱ་དེ་དག་སྤང་བའི་ཕྱིར་མི་མཐུན་པའི་ཕྱོགས་རྟོག་པ་རྣམ་པ་བཞི་བརྗོད་དགོས་
པས་སོ། །
གཉིས་པ་ལ། གཟུང་རྟོག་དང་འཛིན་རྟོག་གོ །དང་པོ་ལ་གཉིས། འཇུག་པ་གཟུང་
རྟོག་དང༌། ལྡོག་པ་གཟུང་རྟོག་གོ །དང་པོ་ལ་གསུམ་གྱི་དང་པོ་མཚམས་སྦྱར་བ་ནི། རེ་
ཤིག་གཟུང་བའི་རྣམ་པར་རྟོག་པ་དང་པོ་འཆད་དོ། །གཉིས་པ་རྩ་བ་ནི། ཡུལ་དགུ་

འགྲེལ་མཆན་སྐབས་ལྔ་པ། 322 རྩེ་མོའི་སྦྱོར་བ།
ལས་ཤེས་བྱ་ལ་གཉིས་ཀྱི་དང་པོ་ཆོས་མདོར་བསྡུས་པ་སྡུད་པ་ལྟ་བུའི་གསུང་རབ་དང་དེའི་
བརྗོད་བྱ་ཐེག་ཆེན་གྱི་ལམ་འབྲས་དང༌། གཉིས་པ་ཡུམ་རྒྱས་པ་ལྟ་བུ་གསུང་རབ་ཀྱི་ཆོས་
རྒྱས་པ་བརྗོད་བྱ་དང་བཅས་པ་དང་འདིར་ལེའུ་ང་གསུམ་པའི་དབུའི། དེ་ནས་ཚེ་ལྡན་རབ་
འབྱོར་གྱིས། ནས། བྱང་ཆེན་གྱིས་བསླབ་པར་བྱ་བའི་ཆོས་དེ་དག་མི་དགོས་སོ། །ཞེས་
པའི་བར་ཤོག་གྲངས་ཉི་ཤུ་ལྷག་ལེ་མང་ན་ཡོད་པ་ལེ་བརྒྱད་མར་མེད་པས་དེ་བརྒྱད་སྟོང་
བ་ལྟར་སྒོམ་རྩེའི་ཕན་ཡོན་ལ་སྦྱོར་རམ་དཔྱད། འདི་གཉིས་ཀྱི་མདོ་ནི། གསོལ་བ། ནས།
ཐོབ་པར་འདོད་པས་རྟོགས་པར་འགྱུར་བ་སྟེ། ཞེས་པའོ། །ཤེས་པ་པོའི་དབང་དུ་བྱས་པ་
གཅིག་ནི། ཡུམ་ལ་མི་སློབ་པ་སངས་རྒྱས་ཀྱིས། །བསྟངས་ཏེ་མགོན་བྱས་པས་ཡོངས་
སུ་མ་བཟུང་བའི་གཉེན་པོ་ཤེར་ཕྱིན་ཡིད་ལ་བྱེད་པ་དང༌། མདོ་ནི། གལ་ཏེ་ཇི་སྐད་དུ།
ནས། འདི་ལས་བྱུང་ངོ་ཞེས་པའོ། །ཤེས་བྱེད་ལམ་ལ་དྲུག་ལས། ལམ་གྱི་ཡོན་ཏན་གྱི་
དབང་དུ་བྱས་པ་ནི། ཉི་སྣང་ལྟར་ན་སྦྱོར་མཐོང་སྒོམ་གསུམ་དུས་སུ་དེ་གསུམ་རང་རང་
གི་ཡོན་ཏན་དོན་དམ་པར་མེད་ཀྱང་ཐ་སྙད་དུ་ཡོད་པ་དང༌། དེ་གསུམ་གྱི་མདོ་ནི། བྱང་
ཆེན། ནས། ཤེར་ཕྱིན་ལ་སྤྱོད་པ་དང༌། ཞེས་དང༌། ཤེར་ཕྱིན་མངོན་པར་བསྒྲུབ་པ་
དང༌། ཞེས་དང་། ཤེར་ཕྱིན་བསྒོམ་པར་བྱེད་པ་དེ་ལ་ཕན་ཡོན་འདི་དག་ཡོད་པར་རིག་
པར་བྱའོ་ཞེས་པའོ། །ལམ་གྱི་ངོ་བོའི་དབང་དུ་བྱས་པ་གསུམ་ནི། ལེགས་པ་མྱ་ངན་ལས་
འདས་པའི་ལམ་ནི་སྦྱོར་མཐོང་སྒོམ་ལམ་རྣམ་པ་གསུམ་ལ། རིམ་བཞིན་གཟུགས་སོགས་
ལ་བདེན་པར་ཞེན་པ་ཞི་བ་དང་། རྐྱེན་དབང་ཡིན་པས་ཡ་མ་བརླ་དང༌། རང་བཞན་གྱིས་
སྟོང་བས་གསོག་དང་། དཔྱད་མི་བཟོད་པས་སྙིང་པོ་མེད་པར་རྟོགས་པ་དང༌། སྟོང་ཉིད་
མངོན་སུམ་དུ་རྟོགས་ཏེ་ཡུམ་བསྒྲུབ་པ་དང༌། མཐོང་ཟིན་གོམས་པར་བྱེད་པའོ །མདོ་
ནི༑ གསོལ་བ། ནས། ཤེར་ཕྱིན་ལ་སྤྱོད་པར་བྱའོ་ཞེས་དང༌། གང་ཡང༌། ནས། བསྒྲུབ་
པར་བྱའོ་ཞེས་དང༌། གང་ཡང༌། ནས། བསྒོམ་པར་བྱའོ་ཞེས་པའོ། །རྟོག་པའི་ངོ་བོ་ནི།

འགྲེལ་མཚན་སྐབས་ལྔ་པ། 323 རྩེ་མོའི་སྦྱོར་བ།
ཡུལ་དགུ་བོ་དེ་དག་ལ་འཇུག་བྱར་བདེན་པར་ཞེན་པའི་གཟུང་བའི་རྣམ་རྟོག་འདི་གཅིག་
སྟེ༑ ༈ཞེས་རེ་རེའི་མཐར་སྦྱར་བའོ། །གཉེན་པོའི་སྒོམ་རྩེ་ནི། སྦྱོར་བའི་རྣམ་པའི་
གནས་སྐབས་སུ་མངོན་གྱུར་སྤང་བར་བྱ་བའི་སྤྱོད་ཡུལ་ཅན། །དུ་གནས་པའོ། །
གསུམ་པ་འགྲེལ་བ་ལ། རྟོག་པའི་ངོ་བོ་ནི། ཞེས་བྱ་བ་གསུངས་ཏེ་། ཚིག་མདོར་
བསྡུས་པ་ལ་དགའ་བའི་སེམས་ཅན་དབང་རྣོན་རྗེས་སུ་འཛིན་པས་ཆོས་མདོར་བསྡུས་
བརྗོད་བྱ་དང་བཅས་པ་དང༌། མདོ་ནི་བརྒྱད་སྟོང་བར། རབ་འབྱོར། ནས། རིག་པར་
བྱའོ། །ཞེས་པའོ། །རྒྱས་པ་ལ་དགའ་བའི་སེམས་ཅན་དབང་རྟུལ་རྗེས་སུ་འཛིན་པས་
ཆོས་རྒྱས་པ་བརྗོད་བྱ་དང་བཅས་པ་དང༌། མདོ་ནི། ཆོས་ཐམས་ཅད། ནས། རིག་
པར་བྱའོ། །ཞེས་པའོ། །ཇི་》སྐད་བཤད་པ་བཞིན་མདོ་རྒྱས་ཀྱི་དོན་ལ་བསྒྲུབ་པ་ནན་
ཏན་མི་བྱེད་པས་སངས་རྒྱས་ཀྱིས་མགོན་བྱས་པའི་སྒོ་ནས་བསྟངས་ཏེ་ཡོངས་སུ་མ་
བཟུང་བའི་གཉེན་པོ་ཤེར་ཕྱིན་ཡིད་ལ་བྱེད་པ་དང༌། བསྟངས་པ་ནི་མགོན་བྱས་པའི་སྒོ་
ནས་ཞེས་རྒྱན་སྣང་སོགས་ལས་གསུངས་པས་བུ་ཉ་སོགས་ཀྱིས་བསྟངས་པ་དང་བཏང་བ་
གཅིག་ཏུ་བྱས་པ་བརྡ་མ་གོ་བར་གསུངས་སོ། །མདོ་ནི། ཆོས་ཐམས་ཅད་འབྱུང༌། ནས།
རིག་པར་བྱའོ་ཞེས་པའོ། །མཐོང་ལམ་ལ་ལྟོས་ཏེ་བྱུང་ཟིན་པ་འགག་པ་ཉིད་ཀྱིས་སྦྱོར་
བའི་ལམ་གྱི་ཡོན་ཏན་དོན་དམ་པར་མེད་ལ་ཐ་སྙད་དུ་ཡོད་པ་དང་། མདོ་ནི། ཆོས་
ཐམས་ཅད་འགྱུར། ནས། རིག་པར་བྱའོ་ཞེས་པའོ། །ཡང་དག་པར་ན་གང་ཡང་སྐྱེ་
བའི་རྒྱུ་དང་མི་ལྡན་པས་མཐོང་བའི་ལམ་གྱི་ཡོན་ཏན་དོན་དམ་པར་མེད་ལ་ཐ་སྙད་
དུ་ཡོད་པ་དང་། མདོ་ནི། ཆོས་ཐམས་ཅད་བདག ནས། རིག་པར་བྱའོ། །ཞེས་པའོ།།
མ་འོངས་པ་རྫས་སུ་མེད་པ་ཉིད་ཀྱིས་མཐོང་ལམ་གྱི་དུས་ན་སྒོམ་པའི་ལམ་གྱི་ཡོན་ཏན་
མེད་ཀྱང་སྒོམ་ལམ་གྱི་དུས་ན་ཡོད་པ་དང༌། མདོ་ནི། ཆོས་ཐམས་ཅད་མིང་། ནས།
གདགས་པ་མེད་དོ་ཞེས་པའོ། །དེ་བཞིའི་དངོས་བསྟན་རྟོག་པའི་ཡུལ་མིན་ཡང་བཟློག་པ་

འགྲེལ་མཆན་སྐབས་ལྔ་པ། 324 རྩེ་མོའི་སྦྱོར་བ།
སྦྱར་ཚུལ་དེ་ལྟར་རོ། །རྟག་འཛིན་སོགས་ཕྱིན་ཅི་ལོག་ཞི་བ་ཉིད་དང་མི་རྟག་པར་རྟོགས་
པ་ལ་སོགས་པས་མྱ་ངན་ལས་འདས་པར་སྦྱོར་བའི་ལམ་དང༌། མདོ་ནི། ཆོས་ཐམས་
ཅད་ཐ་སྙད། ནས། རིག་པར་བྱའོ་ཞེས་པའོ། །《སྟོང་བ་ཉིད་གསར་དུ་རྟོགས་པ་མངོན་
པར་སྒྲུབ་པ་ཉིད་ཀྱིས་མཐོང་བའི་ལམ་དང། མདོ་ནི། ཆོས་ཐམས་ཅད་ཚད་མ། ནས།
རིག་པར་བྱའོ་ཞེས་པའོ། །དོན་དམ་པར་རང་བཞིན་མེད་པར་མངོན་སུམ་གྱིས་རྟོགས་
ཟིན་སྒོམ་པར་བྱེད་པ་ཉིད་ཀྱིས་སྒོམ་པའི་ལམ་སྟེ། མདོ་ནི། ཆོས་ཐམས་ཅད་མཚན་
མ༑ ནས། རིག་པར་བྱའོ་ཞེས་པའོ། །རྟོག་པའི་ངོ་བོ་ནི། དེ་ལྟར་ཡུལ་དགུ་ལ་འཇུག་
བྱར་བདེན་པར་ཞེན་པ་ལྷན་སྐྱེས་ཀྱི་དགུའོ། །གཟུང་བའི་རྣམ་པར་རྟོག་པ་དང་པོ་གཉེན་
པོའི་སྒོམ་རྩེ་ཉེར་བསྡོགས་ཀྱི་གནས་སྐབས་འདིར་མངོན་གྱུར་སྤང་བར་བྱ་བ་ཉིད་ཀྱིས་
ན་སྒོམ་པའི་ལམ་གྱི་སྦྱོར་བའི་གནས་སྐབས་ཀྱི་ཡུལ་དུ་སྤང་བར་བྱ་བ་ཅན་རྣམ་པ་
དགུའོ། །
གཉིས་པ་ལྡོག་པ་གཟུང་རྟོག་ལ་གསུམ་གྱི་དང་པོ་མཚམས་སྦྱར་བ་ནི། དེ་ལྟར་
གཟུང་རྟོག་དང་པོ་བསྟན་ཟིན་ནས་གཟུང་བའི་རྣམ་པར་རྟོག་པ་གཉིས་པ་ལྡོག་པ་གཟུང་
རྟོག་གསུངས་སོ། །གཉིས་པ་རྩ་བ་ལ་གཉིས། དང་པོ་གཉེན་པོ་ནི། གཟུང་རྟོག་གཉིས་
པ་འདི་ཐེག་ཆེན་སྒོམ་ལམ་གྱིས་བསྡུས་པའི་སེམས་དང་སེམས་བྱུང་རྣམས། །འཇུག་
པའི་ཡུལ་ཅན་བར་ཆད་མེད་ལམ་རྣམས་ཀྱིས་སྤང་བར་བྱ་བ་ཡིན་པར་བཞེད་དེ། གཉིས་
པ་རྟོག་པའི་ངོ་བོ་ནི། བྱང་ཆུབ་ཀྱི་སེམས་མི་སྐྱེ་བ་དང༌། མདོ་ནི། གསོལ་བ། ནས།
ཉེ་བར་བཟུང་སྟེ་ཞེས་པའོ། །བྱང་ཆུབ་ཀྱི། །སྙིང་པོ་ཡིད་ལ་མི་བྱེད་པ་དང་། །མདོ་
ནི༑ སྙིང་པོ་བྱང་ཆུབ། ནས། བསྒོམ་པར་བྱའོ་ཞེས་པའོ། །འདི་གཉིས་ཐེག་དམན་
ཚོགས་ལམ་སྐབས་ལ་སྦྱར་རོ། །ཐེག་པ་དམན་པ་ཉན་ཐོས་དང་རང་རྒྱལ་གྱི་ཐེག་པ་ཡིད་
ལ་བྱེད་པ་གཉིས་དང་། འདི་གཉིས་ཀྱི་མདོ་ནི། གསོལ་བ། ནས། སྤྱད་པར་བྱའོ་ཞེས་

འགྲེལ་མཚན་སྐབས་ལྔ་པ། 325 རྩེ་མོའི་སྦྱོར་བ།
པའོ། །འདི་གཉིས་ཐེག་དམན་སྦྱོར་ལམ་ལ་སྦྱར་རོ། །ཡང་དག་པར་རྫོགས་པའི་བྱང་
ཆུབ་ཡིད་ལ་མི་བྱེད་པ་དང༌།། མདོ་ནི། རྣམ་པ་ཐམས་ཅད། ནས། དེ་ནི་མ་ཡིན་ནོ།།
ཞེས་པའོ། །འདི་མཐོང་ལམ་ལ་སྦྱར་རོ། །ཐེག་དམན་སྒོམ་ལམ་དུ་ཤེར་ཕྱིན་གྱི་གཟུགས་
བརྙན་བསྒོམ་པ་དང་མདོ་ནི། གསོལ་བ། ནས། དེ་ནི་མ་ཡིན་ནོ། །ཞེས་པའོ། །ཐེག་
དམན་གྱི་མི་སློབ་ལམ་དུ་གནས་ལུགས་ཀྱི་དོན་སྒོམ་པ་མེད་པ་དང་། མདོ་ནི། གསོལ་
བ༑ ནས། དེ་ནི་མ་ཡིན་ནོ། །ཞེས་པའོ། །སྒོམ་པ་ལ་བདེན་པར་ཞེན་པ་དང་སྒོམ་པ་
མེད་པ་ལ་བདེན་པར་ཞེན་པ་དང་དེ་དག་ལས་ནི་བཟློག་པ་སྒོམ་མི་སྒོམ་གཉིས་ཀ་དང་གཉིས་
ཀ་མིན་པ་ལ་བདེན་པར་ཞེན་པ་ཉིད་དང༌། མདོ་ནི། གསོལ་བ། ནས། དེ་ནི་མ་ཡིན་ནོ་
ཞེས་པའོ། །གནས་ལུགས་ཀྱི༼ཁ༽ཇི་ལྟ་བ་བཞིན༼ཀ༽དོན་༼ག༽མིན་པར་ཡིད་ལ་བྱེད་
པ་སྟེ། མདོ་ནི། གསོལ་བ། ནས། ཇི་ལྟ་བ་བཞིན་ནོ། །ཞེས་པའོ། །རྟོག་པའི་ངོ་བོ་ནི།
ཡུལ་དེ་དག་ལ་ལྡོག་བྱར་བདེན་པར་ཞེན་པའི་རྣམ་པར་རྟོག་པ། །རྣམས་ནི། གཉེན་པོ་
སྒོམ་པའི་ལམ་ལ་གནས་པའི་སྤང་བྱར་ཤེས་པར་བྱའོ། །གསུམ་པ་འགྲེལ་བ་ལ་གསུམ།
དང་པོ་རྟོག་པའི་ཡུལ་ནི། ཞེས་བྱ་བ་གསུངས་ཏེ། དེར་འཁྲིད་པའི་དགེ་བའི་བཤེས་
གཉེན་ལ་སོགས་པ་དང་བྲལ་བས་ན་དགྲ་བཅོམ་མ་ཐོབ་བར་དུ་བྱང་ཆུབ་ཀྱི་སེམས་མི་
སྐྱེ་བ་དང་། ཐེག་དམན་རིགས་ངེས་ཚོགས་ལམ་པ་ཆོས་ཅན་ནོ། །མདོ་ནི་བརྒྱད་སྟོང་
བར། ཆོས་ཐམས་ཅད་ངེས་པར། ནས། རིག་པར་བྱའོ། །ཞེས་སོ། །སངས་རྒྱས་ལ་
ཐོབ་བྱར་དམིགས་པའི་བསོད་ནམས་ཁྱད་པར་དུ་འཕགས་པ་མེད་པས་ན་བྱང་ཆུབ་
ཀྱི་སྙིང་བོ་ཆོས་སྐུ་ཡིད་ལ་མི་བྱེད་པ་དང༌། ཆོས་ཅན་སྔ་མ་དང་འདྲའོ། །མདོ་ནི།
ཆོས་ཐམས་ཅད་རང་བཞིན། ནས། རིག་པར་བྱའོ་ཞེས་པའོ། །སྦྱོར་ལམ་ནས་ཉན་ཐོས་
ཀྱི་རིགས་ཅན་དུ་ངེས་པ་ཉིད་ཀྱི་ཕྱིར་ན་ཉན་ཐོས་དེའི་ཐེག་པ་ཡིད་ལ་བྱེད་པ་དང་།
ཉན་ཐོས་སྦྱོར་ལམ་པ་ཆོས་ཅན་ནོ། །མདོ་ནི། ཆོས་ཐམས་ཅད་ཚིག ནས། རིག་པར་

འགྲེལ་མཆན་སྐབས་ལྔ་པ། 326 རྩེ་མོའི་སྦྱོར་བ
བྱའོ་ཞེས་པའོ། །རང་རྒྱལ་སྦྱོར་ལམ་ནས་རང་སངས་རྒྱས་ཀྱི་རིགས་ཅན་དུ་ངེས་པ་ཉིད་
ཀྱི་ཕྱིར་ན་རང་རྒྱལ་དེའི་ཐེག་པ་མངོན་དུ་བྱེད་པ་དང༌། རང་རྒྱལ་སྦྱོར་ལམ་ང་ཆོས་
ཅན་ནོ། །མདོ་ནི། ཆོས་ཐམས་ཅད་འགོག་པ་ནས། རིག་པར་བྱའོ་ཞེས་པའོ། །གཞན་
དོན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་སྒྲུབ་པ་མེད་པས་ན་ཡང་དག་པར་རྫོགས་པའི་
བྱང་ཆུབ་ཐོབ་བྱར་ཡིད་ལ་མི་བྱེད་པ་དང༌། ཐེག་དམན་མཐོང་ལམ་པ་ཆོས་ཅན་ནོ།།
མདོ་ནི། ཆོས་ཐམས་ཅད་མྱ་ངན། ནས། རིག་པར་བྱའོ་ཞེས་པའོ། །ཐེག་དམན་སྒོམ་
ལམ་དུ་སྟོང་ཉིད་ཀྱི་ལྟ་བས་མ་ཟིན་པར་མི་རྟག་སོགས་སུ་དམིགས་པ་དང་བཅས་པ་ཉིད་
ཀྱིས་ན་ཤེར་ཕྱིན་ལྟར་སྣང་སྒོམ་པ་དང༌། ཐེག་དམན་སྒོམ་ལམ་པ་ཆོས་ཅན་ནོ། །མདོ་
ནི༑ ཆོས་ཐམས་ཅད་མི་འོང་། ནས། རིག་པར་བྱའོ་ཞེས་པའོ། །ཐེག་དམན་གྱི་མི་སློབ་
ལམ་དུ་གནས་ལུགས་ཀྱི་དོན་ལ་དམིགས་པ་མེད་པ་ཉིད་ཀྱིས་ན་གནས་ལུགས་སྒོམ་པ་
མེད་པ་དང་། ཐེག་དམན་དགྲ་བཅོམ་པ་ཆོས་ཅན་ནོ། མདོ་ནི། བདག་དང༌། ནས།
རིག་པར་བྱའོ་ཞེས་པའོ། །གནས་ལུགས་ཀྱི་དོན་ལ་དམིགས་པ་ཡང་མེད་མི་རྟག་སོགས་
མི་དམིགས་པ་ཡང་མེད་པས་ན་གནས་ལུགས་ཀྱི་དོན་སྒོམ་པ་ཡང་མེད་མི་རྟག་སོགས་
སྒོམ་པ་མེད་པ་ཡང་མ་ཡིན་པ་དང་། ཆོས་ཅན་སྔ་མའོ། །མདོ་ནི། ཆོས་ཐམས་ཅད་
འཕགས་པ་དགྲ་བཅོམ་པ། ནས། རིག་པར་བྱའོ་ཞེས་པའོ། །སྔ་མ་རྣམ་བཤད་ལྟར་ལ།
གསེར་ཕྲེང་དུ་བྱང་སེམས་ལམ་ལ་སྦྱར་ཟེར་ཀྱང་། བཅོམ་རལ་གྱིས་སྒོམ་ལམ་དགྲ་བཅོམ་
གཉིས་ཀའི་ཚོགས་པར་ཟེར་བ་ལྟར་ལ། རྩ་བར། དེ་དག་ལས་ནི་བཟློག་ཉིད་ཅེས་པ་ལྟར་
སྣང་བ་གཉིས་སུ་ཡང་སྒོམ་མི་སྒོམ་གང་ཡང་མིན་པ་གཅིག་པུ་ལ་སྦྱར་སྣང་ཡང་། མདོར་
བསྒོམ་ཀྱང་བསྒོམ་ལ་མ་བསྒོམ་ཀྱང་མ་བསྒོམ་པས། ནས། བསྒོམས་པ་ཡང་མ་ལགས་
མ་བསྒོམས་པ་ཡང་མ་ལགས་པས་རྣམ་མཁྱེན་ཐོབ་ཅེས་གཉིས་ཡིན་ཀྱང་གསུངས་པས་ཐེག་
དམན་སློབ་ལམ་དུ་མི་རྟོག་སོགས་རྒྱུན་ཆགས་པར་སྒོམ་པ་དང་མི་སློབ་ལམ་དུ་སྒོམ་པ་མེད་

འགྲེལ་མཆན་སྐབས་ལྔ་པ། 327 རྩེ་མོའི་སྦྱོར་བ།
པ་གཉིས་རྟོག་པ་དྲུག་པ་དང་བདུན་པའི་ཡུལ་དང༌། དེ་གཉིས་ཀ་ཚོགས་པ་དང་དེ་གཉིས་
ཀ་བཀག་པས་རང་དོན་མྱང་འདས་ཐོབ་པ་བརྒྱད་པའི་ཡུལ་དུ་བཞག་ན། ཉི་སྣང་ལས། སྒོམ་
པ་མ་ཡིན་མི་སྒོམ་པ་མ་ཡིན་པ་ཡིན་པས་རྣམ་པ་ཐམས་ཅད་མཁྱེན་པ་ཉིད་ཐོབ་པ་བཀག་
པས་བར་ཆད་དང་བཅས་པ་དང་བར་ཆད་མེད་པར་འདྲེན་མར་སྒོམ་པ་དེའི་རྒྱུ་ཉིད་དུ་ཤེས་
པར་བྱེད་པའི་དོན་གྱིས་གང་གསུངས་པ་ཡིན་ནོ། །ཞེས་པའི་དགོངས་པ་དང༌། སློབ་དཔོན་
གྱི་དགོངས་པ་ཡིན་པར་གསུངས་སོ། །ཤེར་སྒྲོན་དུ་དེ་དག་ལས་བཟློག་པ་ལ་སྒོམ་མ་སྒོམ་
གཉིས་ཀ་དང་གཉིས་ཀ་མ་ཡིན་པ་གཉིས་བྱས་ནས་ཐེག་དམན་ཡིད་བྱེད་གཉིས་གཅིག་ཏུ་
བྱས་པ་མི་ལེགས་གསུངས་སོ། །མི་རྟག་སོགས་སུ་བདེན་པར་ཞེན་པའི་སྒོ་ནས་ཕྱིན་ཅི་ལོག་
ཏུ་མངོན་པར་ཞེན་པས་ན་གནས་ལུགས་ཀྱི་དོན་ཇི་ལྟ་བ་བཞིན་མ་ཡིན་པ་ཉིད་དུ་བདེན་
པར་ཞེན་པ་སྟེ། ཉན་རང་ཆོས་ཅན་ནོ། །མདོ་ནི། ཆོས་ཐམས་ཅད་ཁུར། ནས། རིག་
པར་བྱའོ་ཞེས་པའོ། །གཉིས་པ་རྟོག་པའི་ངོ་བོ་ནི། ཡུལ་དེ་དག་ལ་ལྡོག་བྱར་བདེན་པར་
འཛིན་པའི་གཟུང་བའི་རྣམ་པར་རྟོག་པ་གཉིས་པའོ། །གསུམ་པ་གཉེན་པོ་ནི། སྒོམ་རྩེ་
དངོས་གཞིའི་གནས་སྐབས་དེ་ན་སྤང་བར་བྱ་བ་ཉིད་ཀྱིས་ན་སྒོམ་པའི་ལམ་གྱི་ཟག་
མེད་ཀྱི་སེམས་དང་སེམས་ལས་བྱུང་བ་འཇུག་པའི་གནས་སྐབས་ཀྱི་ཡུལ་དུ་སྤང་བྱར་
ཡོད་པ་ཅན་རྣམ་པ་དགུའོ། །སྔ་མར་འདིར་དང་འདིར་དེ་ན་ཞེས་པ་རྩ་ཚིག་གི་གཉེན་
པོ་དང་ཉེ་རིང་གིས་སོ། །མདོ་ལས་གཉེན་པོ་དངོས་དང་སྤང་བྱ་ཤུགས་ལ་བསྟན་ཏོ། །གཉིས་
པ་འཛིན་རྟོག་ལ་རྫས་འཛིན་རྟོག་པ་དང༌། བཏགས་འཛིན་རྟོག་པ་གཉིས། དང་པོ་ལ་གསུམ་
གྱི་དང་པོ་མཚམས་སྦྱར་བ་ནི། དེ་ལྟར་གཟུང་རྟོག་གཉིས་པ་བསྟན་ཟིན་ནས་འཛིན་པའི་
རྣམ་པར་རྟོག་པ་དང་པོ་རྫས་འཛིན་རྟོག་པ་གསུངས་སོ། །གཉིས་པ་རྩ་བ་ལ་གཉིས་ལས་
དང་པོ་ལ་ཡུལ་ནི། སེམས་ཅན་དུ་བཏགས་པའི་དང་སྤྱོད་ཡུལ་དང༌། ཞེས་པས་རྟོག་
པའི་ཡུལ་དུ་སྟོན་པ་སྟེ་ཐམས་ཅད་ལ་སྦྱོར་གསུངས་སོ། །མདོ་ནི། གསོལ་བ། ནས། བསླབ་

འགྲེལ་མཆན་སྐབས་ལྔ་པ། 328 རྩེ་མོའི་སྦྱོར་བ།
པར་བྱའོ་ཞེས་པའོ། །འདི་ནི་ཡུལ་གྱི་དབང་དུ་བྱས་པ་གཉིས་ལས་ཇི་ལྟ་བ་གང་ཟག་གི་བདག་
མེད་ལ་སྦྱར་རོ། །མིག་སོགས་ཆོས་བཏགས་པ་དང༌། མདོ་ནི། གསོལ་བ། ནས། བསླབ་
པར་བགྱིའམ། ཞེས་པའོ། །འདི་ཆོས་ཀྱི་བདག་མེད་ལ་སྦྱར་རོ། །ཡུལ་ཅན་གྱི་དབང་དུ་
བྱས་པ་གཅིག་ནི། མཁྱེན་གསུམ་ཐ་སྙད་དུ་མེད་པའི་《སྟོང་བ་མིན་པ་ཉིད་དང༌། མདོ་
ནི༑ བཅོམ་ལྡན་འདས། ནས། ལྡན་པར་འགྱུར་རོ་ཞེས་པའོ། །
གསུམ་པ་ལམ་ལ་འཕགས་ལམ་དང་བྱིས་ལམ་གཉིས། དང་པོ་བཞི་ལས། དང་
པོ་ནི། ཉན་རང་ཆོས་རྣམས་ལ་བདེན་པར་ཆགས་པ་དང༌། མདོ་ནི། གསོལ་བ་ནས།
སྤྱད་པར་བྱའོ། །ཞེས་པའོ། །འདི་ཐེག་དམན་གྱི་ཤེས་རབ་དང༌། གཉིས་པ་ཐེག་ཆེན་གྱི་
ཤེས་རབ་ནི། བྱང་སེམས་ཀྱི་ཆོས་ཇི་ལྟ་བར་རབ་ཏུ་འབྱེད་པའི་བདག་ཉིད་དང༌། མདོ་
ནི༑ གསོལ་བ། ནས། མི་བྱེད་དོ་ཞེས་པའོ། །ཐེག་དམན་གྱི་ཐབས་ནི། ཉན་རང་དང་
དོན་དུ་དངོས་པོར་བྱེད་པ་དང་། མདོ་ནི། གསོལ་བ། ནས། སྤྱད་པར་བྱའོ་ཞེས་པའོ།།
ཐེག་ཆེན་གྱི་ཐབས་ནི། བྱང་སེམས་ཐེག་པ་གསུམ་དང༌། མདོ་ནི། གསོལ་བ། ནས།
སྤྱད་པར་བྱའོ་ཞེས་པའོ། །གཉིས་པ་བྱིས་ལམ་ལ་གཉིས་ལས་ལྟ་བ་ནི། སོ་སྐྱེ་རྣམས་བསོད་
ནམས་ཀྱི་ཞིང་མིན་པས་ཡོན་ནི་དག་པ་མ་ཡིན་པ་དང༌། མདོ་ནི། གསོལ་བ། ནས་
རིག་པར་བྱ་སྟེ། ཞེས་པའོ། །གཉིས་པ་སྤྱོད་པ་ནི། སྦྱིན་སོགས་བདེན་ཞེན་གྱིས་བསྒྲུབ་
པས་སྤྱོད་པ་རྣམ་པ་འཁྲུགས་པ་སྟེ། མདོ་ནི། རབ་འབྱོར། ནས། མཚན་མས་བརྗོད་
པ་མཛད་དོ་ཞེས་པའོ། །འདི་དག་གི་མདོ་ལས་གཉེན་པོ་དངོས་སུ་བསྟན་ལ་རྟོག་པ་དང་
པོ་གཉིས་ཀྱང་ཕུང་བོ་དང་ཆོས་རང་རྐྱ་བའི་རྫས་སུ་འཛིན་པ་དང་གསུམ་པ་བདེན་ཞེན་གྱི་
འབྱེད་པ་ལ་བྱས་ཏེ་མདོའི་བཟློག་ཕྱོགས་བྱས་ན་འགྲིག་ཀྱང་རྩ་བ་དང་འགྲེལ་བ་རྣམས་ཀྱིས་
མདོ་དང་རྩ་ཚིག་ལྟར་རྟོག་པའི་མིང་བཏགས་པ་སྤང་གཉེན་གང་ལ་ཞེན་ན་རྟོག་པར་བསྟན་
ཆེད་ཡིན་ཏེ། གསེར་ཕྲེང་ལས། འདི་མངོན་ཞེན་གྱི་ཚུལ་གྱིས་འབྱེད་པ་དང་དང་པོ་གཉིས་

འགྲེལ་མཆན་སྐབས་ལྔ་པ། 329 རྩེ་མོའི་སྦྱོར་བ།
ཀྱང་རྫས་ཡོད་ཀྱི་དབང་དུ་བྱས་ན་མདོ་ལས་བཟློག་པའི་དོན་དུ་འགྲོ་བས་འགྲིག་ཀྱང་སློབ་
དཔོན་གྱིས་གཞན་དུ་བཤད་པ་ནི་སྤང་གཉེན་གང་ལ་ཞེན་ཀྱང་རྟོག་པར་བསྟན་པའི་ཕྱིར་ཡིན་
ཏེ༑ ཚུལ་འདི་ནི་འདི་ལྟ་བུ་ཐམས་ཅད་ལ་རིག་པར་བྱའོ། །ཞེས་གསུངས་པའི་ཕྱིར། གཉིས་
པ་རྟོག་པའི་ངོ་བོ་ནི། ཡུལ་དགུ་བོ་དེ་དག་གམ་དེ་དག་དང་ལྡན་པའི་གང་ཟག་ལ་རྫས་ཡོད་
ཀྱིས་འཛིན་པ་བོའི་བདག་ཏུ་བདེན་པར་ཞེན་པ་འཛིན་པར་བྱེད་པ་དང་པོ་རྫས་འཛིན་རྟོག་
པར་དེར། ཤེས་པར་བྱ་བ་མདོ་ལས་བསྒྲགས་པ་ཡིན། །གསེར་ཕྲེང་ལས། དེ་ལ་གང་
ཟག་དང་ཆོས་སུ་ཞེན་ཚུལ་གཉིས་ལས་ཤེས་དགོས་སོ། ཞེས་པ་སྔར་ལྟར་རོ། །ཉ་ཊཱི ཀ་
ཏུ་རྫས་འཛིན་ནི་གཞུང་དང་མི་འགྲིག་སྟེ་སེམས་ཅན་བཏགས་པ་རྟོག་པ་ཞེས་སོགས་སོ། །ནས།
གང་ཟག་བཏགས་པའི་རྟོག་པ་ཞེས་བཤད་ཀྱང་ལོ་ཆེན་དང་བུ་སྟོན་སོགས་ལྟར་རྗེ་ཡབ་སྲས་
རྫས་འཛིན་བཏགས་འཛིན་ཞེས་གསུངས་སོ། །ཡུལ་དེ་དག་རྒྱུད་ལྡན་གྱི་གང་ཟག་རྫས་འཛིན་
རྟོག་པའི་དམིགས་པར་འཇོག་པ། གསེར་ཕྲེང་ལས། ཡུལ་དེ་དག་དང་ལྡན་པའི་ཆོས་ལ།
ཞེས་དང༌། རྣམ་བཤད་ལས། སེམས་ཅན་དུ་བཏགས་པའི་སྤྱོད་ཡུལ་སོ་སོ་སྐྱེ་བོ་སོགས་
ལ་ལོངས་སྤྱོད་བྱེད་དུ་བདེན་པར་ཞེན་པའི་རྟོག་པ་སོགས་ཡུལ་གྱི་སྒོ་ནས། ཞེས་གསུངས་
པའི་ཕྱིར་རོ། །གསུམ་པ་འགྲེལ་བ་ལས། ཡུལ། རྟོག་པའི་ངོ་བོ། གཉེན་པོ་གསུམ། དང་
པོ་ནི། ཞེས་བྱ་བ་གསུངས་ཏེ། རང་རྐྱ་ཐུབ་པའི་རྫས་སུ་ཡོད་པ་འཁོར་བར་མི་སྐྱེ་བས་
ན་ཕུང་སོགས་ལ་སེམས་ཅན་དུ་བཏགས་པའི་གང་ཟག་དང༌། མདོ་ནི། བརྒྱད་སྟོང་
བར། ཆོས་ཐམས་ཅད་ཡུལ་ནས། ཕྱོགས་མེད་པའོ། །ཞེས་པའོ། །ཆོས་ཐམས་ཅད་བློ་
གནོད་མེད་ལ་》སྣང་བ་ཙམ་དུ་ཟད་པའི་ཕྱིར་མིག་སོགས་ཆོས་སུ་བཏགས་པ་དང་། མདོ་
ནི༑ ཆོས་ཐམས་ཅད་འགོག་པ། ནས། རིག་པར་བྱའོ། །ཞེས་པའོ། །མཁྱེན་གསུམ་གཞི་
ལམ་རྣམ་པ་ཐམས་ཅད་དུ་འཇལ་བྱེད་དུ་འགྲོ་བའི་ཕྱིར་ན་རྣམ་པ་ཐམས་ཅད་མཁྱེན་
པ་ཉིད་ལ་སོགས་པའི་ཆོས་ཐ་སྙད་དུ་ཡང་མེད་པའི་སྟོང་བ་མ་ཡིན་པ་ཉིད་དང༌། རྣམ་

འགྲེལ་མཆན་སྐབས་ལྔ་པ། 330 རྩེ་མོའི་སྦྱོར་བ།
བཤད་དུ་མཁྱེན་གསུམ་གྱི་ཆོས་ལ་གང་ཟག་ཏུ་བཞག་པ་ལ་ལོངས་སྤྱོད་པ་པོ་བདེན་པར་ཞེན་
པའི་རྟོག་པ་ལྷན་སྐྱེས་ཆོས་ཅན་ནོ། །ཞེས་གསུངས་པས་མཁྱེན་གསུམ་གྱིས་ཆོས་ཤེས་ཚུལ་
ལ་བཏགས་པའི་གང་ཟག་ཡུལ་ལ་བཞག་ན་། འདི་གསེར་ཕྲེང་ལས་ཡུལ་ཅན་རྣམས་ཤེས་
བྱར་སྦྱར་བ་ལ་འགྲིག་གོ །མདོ་ནི། དགའ་བ། ནས། རིག་པར་བྱའོ་ཞེས་པའོ། །ཉན་
རང་ངམ་སོ་སྐྱེ་རྣམ་པ་ཐམས་ཅད་དུ་བདེན་པར་མངོན་པར་ཞེན་པ་མ་སྤངས་པས་ན
ཆོས་ལ་བདེན་པར་ཆགས་པ་དང༌། མདོ་ནི། འདོད་ཆགས། ནས། མི་བྱེད་དོ་ཞེས་
པའོ། །བྱང་སེམས་ཀྱིས་ཆོས་ཐམས་ཅད་ངོ་བོ་ཉིད་མེད་པར་རྟོགས་པས་ན་གནས་ལུགས་
ཀྱི་ཆོས་རབ་ཏུ་རྣམ་པར་འབྱེད་པ་དང༌། མདོ་ནི། རང་བཞིན་ནས། རིག་པར་བྱའོ་
ཞེས་པའོ། །ཉན་རང་རྣམས་ཐར་བ་ཙམ་ལས་ཆེན་པོ་གསུམ་གྱི་ཆེད་དུ་བྱ་བ་མི་བྱེད་
པས་ན་རང་དོན་དུ་སྡུག་བསྔལ་ཙམ་ཞི་བའི་དངོས་པོའི་ཆེད་དུ་བྱ་བ་བྱེད་པ་དང་། མདོ་
ནི༑ ཆོས་ཐམས་ཅད། ནས། རིག་པར་བྱའོ་ཞེས་པའོ། །བྱང་སེམས་ཀྱིས་སྙིང་རྗེས་
ཟིན་པ་གཟུགས་ལ་སོགས་པ་ལ་བདེན་པར་མི་དམིགས་པའི་ཕྱིར་ན་ཐེག་པ་གསུམ་གྱིས་
ངེས་པར་འབྱུང་ས་མཐར་ཐུག་པར་འབྱིན་པ་དང༌། མདོ་ནི། སངས་རྒྱས། ནས་རིག་
པར་བྱའོ་ཞེས་པའོ། །ཉན་རང་སོ་སྐྱེ་རྣམས་སྟོང་ཉིད་ལ་ཡང་དག་པར་རབ་ཏུ་མ་ཞུགས་
པ་ཉིད་ཀྱིས་ན་སྦྱིན་བདག་རྣམས་ཀྱི་ཡོན་མ་དག་པ་དང༌། མདོ་ནི། ཆོས་རྣམས་ཀྱི།
ནས། རིག་པར་བྱའོ་ཞེས་པའོ། །ཉན་རང་སོ་སྐྱེ་རྣམས་སྦྱིན་པ་ལ་སོགས་པར་བདེན་
པར་དམིགས་ཏེ་སྒྲུབ་པས་ན་སྦྱིན་སོགས་ཀྱི་སྤྱོད་པ་ལ་རྣམ་པར་འཁྲུགས་པ་སྟེ། མདོ་
ནི༑ བྱམས་པ། ནས། རིག་པར་བྱའོ་ཞེས་པའོ། །གཉིས་པ་རྟོག་པའི་ངོ་བོ་ནི། ཡུལ་དགུ་
བོ་དེ་དག་ལ་སྔ་མ་མཐོང་རྩེའི་སྐབས་བཞིན་དུ་རྫས་ཡོད་ཀྱི་ལོངས་སྤྱོད་པ་པོར་བདེན་པར་
ཞེན་པའི་འཛིན་པར་རྣམ་པར་རྟོག་པ་ལྷན་སྐྱེས་སྟེ། འདི་དག་རྫས་འཛིན་དུ་འཛིན་ཚུལ་
གྱིས་བཞག་གི་དམིགས་ཡུལ་གྱིས་མི་འཇོག་པ་འདྲའོ། །གསུམ་པ་གཉེན་པོ་ནི། སྒོམ་པའི་

འགྲེལ་མཆན་སྐབས་ལྔ་པ། 331 རྩེ་མོའི་སྦྱོར་བ།
ལམ་གྱི་སྦྱོར་བའི་གནས་སྐབས་ཀྱི་ཡུལ་དུ་སྤང་བྱར་ཡོད་པ་ཅན་རྣམ་པ་དགུའོ། །བམ་
བོ་ལྔ་བ་ནི་འཆད་པར་འགྱུར་རོ། །གཉིས་པ་བཏགས་འཛིན་རྟོག་པ་བཤད་པ་ལ་གཉིས།
མདོར་བསྟན་པ་དང༌། རྒྱས་པར་བཤད་པའོ། །དང་པོ་ལ་གསུམ་གྱི་དང་པོ་མཚམས་སྦྱར་
བ་ནི། དེ་ལྟར་འཛིན་རྟོག་དང་པོ་རྫས་འཛིན་བསྟན་ཟིན་ནས་འཛིན་པའི་རྣམ་པར་རྟོག་
པ་གཉིས་པ་བཏགས་འཛིན་རྟོག་པ་གསུངས་སོ། །གཉིས་པ་རྩ་བ་ནི། སེམས་ཅན་དུ་ཐ་
སྙད་བཏགས་དང༌། །ཐ་སྙད་དེ་འདོགས་པའི་རྒྱུ་ཡི། །ངོ་བོ་ཕུང་བོ་བདེན་པར་ཞེན་
པའི་ཡུན་ཅན་རྟོག་པ་ལྷན་སྐྱེས་རྣམས་སྒོམ་ལམ་དེ་ཡི་རྣམ་པར་འཇོམས་པས་ན། སྒོམ་
པའི་ལམ་དང་སྤང་གཉེན་དུ་འབྲེལ་བ་ཡི། །སྒོམ་རྩེའི་མི་མཐུན་ཕྱོགས་གཞན་རྣམ་
དགུའོ། །མདོ་ནི། བཅོམ་ལྡན་འདས། ནས། མི་དམིགས་སོ་ཞེས་པའོ། །དག་ལྡན་དུ།
བཏགས་པའི་གང་ཟག་སངས་རྒྱས་བྱང་སེམས་ཉན་རང་སོ་སྐྱེ་དང་དེ་དག་ཏུ་གདགས་པའི་
རྒྱུ་མཚན་མཁྱེན་གསུམ་དང་ཕུང་བོ་སོགས་དང༌། ཤེར་སྒྲོན་དུ་གང་ཟག་སྐྱེ་འཕགས་སུ་
བཏགས་པ་དང་དེའི་རྒྱུ་མཚན་མ་རིག་པ་དང་ཡེ་ཤེས་ཀྱིས་བསྡུས་པའི་ཕུང་བོའི་རྒྱུ་ལ་བདེན་
པར་ཞེན་པའི་ཡུལ་ཅན་ཞེས་བཤད་དོ། །གསུམ་པ་འགྲེལ་བ་ནི། ཞེས་བྱ་བ་གསུངས་
ཏེ༑ སྒོམ་རྩེའི་མི་མཐུན་པའི་ཕྱོགས་འཛིན་པའི་རྣམ་པར་རྟོག་པ་གཉིས་པ་བཏགས་
འཛིན་རྟོག་པ་ཡུལ་སེམས་ཅན་དུ་བཏགས་པའི་གང་ཟག་དང་། དེར་རྣམ་པར་བཞག་
པའི་རྒྱུ་བློ་ལ་སྣང་བ་ཙམ་གྱི་ཆོས་ལ་སྐྱེས་བུར་བཏགས་པ་ལ་ལོངས་སྤྱོད་བ་པོ་བདེན་པར་
ཞེན་པའི་ཡུན་ཅན་སྒོམ་པའི་ལམ་གྱིས་ཡང་དག་པར་སྤང་བར་བྱ་བ་ཡིན་པའི་ཕྱིར་
ན་སྒོམ་ལམ་དེ་དང་སྤང་གཉེན་དུ་འབྲེལ་བ་རྣམ་པ་དགུའོ། །
གཉིས་པ་ལ་གསུམ་གྱི་དང་པོ་མཚམས་སྦྱར་བ་ནི། རྟོག་པ་དེ་ཇི་ལྟར་རྣམ་པ་དགུ་
ཡིན་ཞེ་ན།དེའི་ལན་དུ་བར་སྐབས་ཀྱི་ཚིགས་སུ་བཅད་པ་རྣམ་པ་གཉིས་ཀྱིས་གསུངས་
པ༑ གཉིས་པ་རྩ་བ་ལ་གཉིས། དང་པོ་ཡུལ་ལ་དྲུག དང་པོ་མཁྱེན་གསུམ་གྱི་ཡུལ་སྒྲིབ་

འགྲེལ་མཆན་སྐབས་ལྔ་པ། 332 རྩེ་མོའི་སྦྱོར་བ།
པ་གསུམ་ནི་མཁྱེན་གསུམ་གྱིས་དམིགས་པའི་བདག་ཉིད་ཇི་བཞིན་དུ་ཀུན་མཁྱེན་ནི།།
གསུམ་གྱི་སྒྲིབ་པ་རྣམ་གསུམ་དང༌། །མདོ་ནི། གསོལ་བ། ནས། སངས་རྒྱས་རྣམས་
ཀྱི་ཡིན་ནོ། ཞེས་དང་། རབ་འབྱོར་གྱི། ནས། སངས་རྒྱས་རྣམས་ཀྱི་ཡིན་ནོ། །ཞེས་
དང་། རབ་འབྱོར་གྱི། ནས། རྣམ་པ་ཐམས་ཅད་ཀྱིས་ཀྱང་མ་ཡིན་ནོ་ཞེས་པ་རྣམས་ལེ་
བརྒྱད་མ་ལྟར་ལ། ལེ་མང་དུ། གསོལ་བ། བཅོམ་ལྡན་འདས། ནས། རྣམ་མཁྱེན་ཉིད་
ཅེས་བྱའོ། །ཞེས་མཁྱེན་གསུམ་བཟློག་ནས་སྦྱར་བ་མཆོད་བརྗོད་དུ་དྲངས་པ་དང་འགྲིག་
གོ ༑གཉིས་པ་ལམ་གྱི་ངོ་བོ་ནི། སྒྲིབ་པ་ཐམས་ཅད་ཞི་བའི་ལམ་དང་། མདོ་ནི། གསོལ་
བ༑ ནས། ཤེར་ཕྱིན་པ་ཞེས་པའོ། །ཞེས་པའོ། །གསུམ་པ་ལམ་གྱི་དམིགས་པ་ལ་གཉིས།
དང་པོ་ཆོས་ཅན་གཟུགས་སོགས་དེའི་ཆོས་ཉིད་དེ་བཞིན་ཉིད་སོགས་དང་། ངོ་བོ་གཅིག་
པ་མཚུངས་པར་ལྡན་དང་བདེན་གཉིས་ངོ་བོ་ཐ་དད་པ་མི་ལྡན་དང༌། མདོ་ནི། རབ་
འབྱོར། ནས། གཅིག་པའོ་ཞེས་པའོ། །གཉིས་པ་ནི། ཐེག་ཆེན་གྱི་ལམ་ཐེག་དམན་དང་
མི་མཉམ་ཞིང་ཐུན་མོང་མ་ཡིན་པ་དང་། མདོ་ནི། རབ་འབྱོར། ནས། སྤྱད་པར་བྱའོ་
ཞེས་པའོ། །གསུམ་པ་ཁྱད་པར་རམ་གནས་ལུགས་ཀྱི་དོན་ལ་རྨོངས་པ་ནི། སྡུག་བསྔལ་
ལ་སོགས་པའི་བདེན་བཞིའི་ཆོས་ཉིད་དང་། མདོ་ནི། རབ་འབྱོར། ནས། སྤྱད་པར་
བྱའོ་ཞེས་པའོ། །ལྔ་བ་སྤང་བྱའི་རང་བཞིན་མ་རྨོངས་པ་ནི། ཉོན་མོངས་རྣམས་ཀྱི་རང་
བཞིན་དང་། །མདོ་ནི། གསོལ་བ། ནས། གཉིས་ཀྱི་ཚུལ་གྱིས་ནི་མ་ཡིན་ནོ། །ཞེས་
པའོ། །རྣམ་པའི་དབང་དུ་བྱས་པ་ནི། གཟུང་འཛིན་གཟུང་འཛིན་གཉིས་སུ་མེད་པ་ལ་
ཀུན་ཏུ་རྨོངས་པ་སྟེ། རྣམ་བཤད་ལས། ཀུན་རྨོངས་དགུ་པོ་ལ་སྐྱེས་བུར་བཏགས་པ་ལ་
ཞེས་རྩ་བར་ཀུན་རྨོངས་ལ་ཞེས་པ་ལྟར་འགྲེལ་བ་ཆེ་ཆུང་གཉིས་ཀར་ཡུལ་ལ་སྦྱར་བས་ཡིན་
ལ༑ གསེར་ཕྲེང་ལས། ཉི་སྣང་དང་དག་ལྡན་གྱི་དང་པོ་གསུམ་མ་གཏོགས་པ་གཉིས་མེད་
ཡན་ཡུལ་ཅན་དང་ཀུན་རྨོངས་རྟོགས་པའི་ངོ་བོར་བཞེད་ལ་ལེ་བརྒྱད་མས་ཀྱང་ཀུན་རྨོངས་

འགྲེལ་མཆན་སྐབས་ལྔ་པ། 333 རྩེ་མོའི་སྦྱོར་བ།
རྟོག་པའི་ངོ་བོར་བཤད་དོ། །འགྲེལ་བ་ཆེ་ཆུང་གཉིས་ཀྱིས་ཀུན་རྨོངས་ཀྱི་མཐའ་ལ་སྦྱར་
ནས་དེ་ལ་རྟོག་པར་རྩ་བར་གསུངས་པ་ལ་དགོངས་ནས་ཀུན་རྨོངས་དགུ་རྟོག་པའི་ཡུལ་དུ་
བཞེད་དོ། །རྨོངས་པའི་ཡུལ་ལ་དེའི་མིང་གིས་བཏགས་པར་བཞེད་པས་འཕགས་པ་དང་
མཐུན་ནོ། །ཞེས་སྨྲ་བ་ལྟར་ཡང་རུང་ངོ༌། །ཞེས་༼ ཀ༽ ལོ་ཆེན་གྱི་ཊཱི ཀ་ཆུང་ལས། འདིར་
ཡང་ཤེས་རབ་ཀྱི་ཕ་རོལ་ཏུ་ཕྱིན་པའི་ཡུལ་ཉིད་ལ་དོན་དམ་པར་རྟོག་པ་ཡང་མི་མཐུན་པའི་
ཕྱོགས་སུ་བལྟ་སྟེ་མཚན་ཉིད་མཚུངས་པའི་ཕྱིར། འདིར་ཀུན་ཏུ་རྨོངས་པ་ཞེས་བྱ་བ་ནི་ཤེས་
རབ་ཀྱི་ཕ་རོལ་ཏུ་ཕྱིན་པའི་ཡུལ་ལས་བཟློག་པའི་ཡུལ་ཉིད་ལ་བརྗོད་དེ། ཡུལ་ཅན་གྱི་མིང་
གིས་བཏགས་པའོ། །ཡུལ་ཅན་ནི་རྣམ་པར་རྟོག་པ་ཉིད་ཡིན་ནོ། །ཞེས་དང་བུ་ཊཱིཀ་ལས།
རྨོངས་པའི་ཆོས་དང་ལྡན་པའི་གང་ཟག་བཏགས་པར་ཡོད་པ་ཉིད་ཡུལ་དུ་བསྟན་པའམ། ཡང་
ན་རྨོངས་པའི་ཡུལ་ཡིན་པས་རྨོངས་པ་ལ་ཞེས་བཏགས་པའོ་ཞེས་པ་ལྟར། རྩ་འགྲེལ་དུ་ཀུན་
རྨོངས་ཀྱི་ཡུལ་ལ་ཀུན་རྨོངས་ཀྱི་མིང་བཏགས་པ་ཡིན་པས་ཡུལ་དགུ་བོ་དེ་ལ་བཏགས་པའི་
སྐྱེས་བུ་དང་ཐ་སྙད་དེ་བཏགས་པའི་རྒྱུ་ཕུང་བོ་སོགས་ལ་སྐྱེས་བུར་བཏགས་པ་ཡུལ་དུ་བཞག་
ན༑ རྩ་བར། སེམས་ཅན་བཏགས་དང་དེ་རྒྱུ་ཡི། །ཡུལ་ཅན། ཞེས་པ་རྩ་འགྲེལ་དང་།
དེའི་རྣམ་བཤད་ལས། སེམས་ཅན་དུ་ཐ་སྙད་དུ་བཏགས་པ་དང་ཐ་སྙད་དེར་རྣམ་པར་བཞག་
པའི་རྒྱུ་ཕུང་བོ་སྣང་བ་ཙམ་གྱི་ཆོས་ལ་སྐྱེས་བུར་བཏགས་པ་ལ་ལོངས་སྤྱོད་བ་བོ་བདེན་པར་
ཞེན་པའི་ཡུལ་ཅན། ཞེས་པ་དང་ཤིན་ཏུ་འགྲིག་གོ །འོན་ཀྱང་རྩ་བར། གསུམ་གྱི་སྒྲིབ་
པ་རྣམ་གསུམ་དང༌། །ཞེས་དང༌། གསེར་ཕྲེང་ལས། བྱང་སེམས་ལམ་གྱི་སྒྲིབ་པ་དང་།
ཞེས་དང༌། རྣམ་བཤད་ལས། མཁྱེན་གསུམ་གྱི་སྒྲིབ་པ་རྣམ་གསུམ་ལ་རྨོངས་པའི་བཏགས་
འཛིན་རྟོག་པ་ནས། ཞེས་པ་ལྟར། སྤྱིར་རྟོག་པ་དགུའི་ཡུལ་ལ་སྔར་ལྟར་ཀུན་རྨོངས་དགུའི་
ཡུལ་ལ་གཉིས་བཞག་ཆོག་གོ །མདོ་ནི། གསོལ་བ། ནས། ལེའུ་ལྔ་བཅུ་གསུམ་མོ། །ཞེས་
པའོ། །གཉིས་པ་རྟོག་པའི་ངོ་བོ་ནི། ཡུལ་དགུ་ལ་སྐྱེས་བུར་བཏགས་པ་ལ་ལོངས་སྤྱོད་པ་

འགྲེལ་མཆན་སྐབས་ལྔ་པ། 334 རྩེ་མོའི་སྦྱོར་བ།
བོ་བདེན་པར་ཞེན་པའི་རྟོག་པ་དགུ་ནི། རྣམ་པར་རྟོག་པ་ཐ་མར་བཞེད་དོ། །
གསུམ་པ་འགྲེལ་བ་ལ། རྟོག་པའི་ཡུལ་ནི། ཅེས་བྱ་བ་ཡིན་ཏེ། ཇི་ལྟ་ཇི་སྙེད་
བའི་རྣམ་པ་ཐམས་ཅད་ཡོངས་སུ་མ་ཤེས་པས་རྨོངས་པའི་ཕྱིར། རྣམ་བཤད་ལྟར་ན།
ཉན་ཐོས་ཚོགས་ལམ་པ་ཆོས་ཅན། རྣམ་པ་ཐམས་ཅད་མཁྱེན་པ་ཉིད་ཐོབ་བྱེད་ཀྱི་སྒྲིབ་
པ་སྤོང་བ་ལ་ཀུན་ཏུ་རྨོངས་པ་ཡིན་ཏེ། སྦྱོར་བ་བཀོད་པ་དང་པོ་དང༌། དེས་གོང་འོག་
ཐམས་ཅད་ལ་ཤེས་པར་བྱའོ། །འདི་རྩ་བར་ལྟར་ལ། དག་ལྡན་གྱི་དོན་ལྟར། སངས་
རྒྱས་དང་རྣམ་མཁྱེན་ཀྱང་ཡུལ་ལ་འཇོག་པ་གཞན་ལ་ཡང་འདྲའོ། །མདོ་ནི། བརྒྱད་སྟོང་
བར། ཆོས་ཐམས་ཅད་བྱམས་པ། ནས། རིག་པར་བྱའོ། །ཞེས་པའོ། །ཐེག་པ་གསུམ་
གྱི་ལམ་ཐམས་ཅད་ཡོངས་སུ་མ་ཤེས་པས་ན་ལམ་ཤེས་པ་ཉིད་ཐོབ་བྱེད་ཀྱི་སྒྲིབ་པ་སྤོང་
བ་ལ་ཀུན་ཏུ་རྨོངས་པ་དང་། མདོ་ནི། ཆོས་ཐམས་ཅད་ཚངས་པར། ནས། རིག་པར་
བྱའོ་ཞེས་པའོ། །ཕུང་བོ་སོགས་གཞི་ཐམས་ཅད་ཡོངས་སུ་མ་ཤེས་པས་ན་ཐམས་ཅད་
ཤེས་པ་ཉིད་ཐོབ་བྱེད་ཀྱི་སྒྲིབ་པ་སྤོང་བ་ལ་ཀུན་ཏུ་རྨོངས་པ་དང་། མདོ་ནི། ཆོས་
ཐམས་ཅད་སྨོན་པ། ནས། རིག་པར་བྱའོ་ཞེས་པའོ། །སྟོང་ཉིད་རྟོགས་པའི་ཤེས་རབ་
ཀྱི་ཕ་རོལ་ཏུ་ཕྱིན་པ་ཡོངས་སུ་མ་ཤེས་པས་ན་སྒྲིབ་པ་ཐམས་ཅད་ཞི་བའི་ལམ་ལ་ཀུན་
ཏུ་རྨོངས་པ་དང༌། མདོ་ནི། རྒྱ་མཚོ། ནས། རིག་པར་བྱའོ་ཞེས་པའོ། །གཟུགས་ལ་
སོགས་པའི་ཤེས་བྱ་དང་། དེ་དག་གི་དེ་བཞིན་ཉིད་དག་ཆོས་ཅན་དང་ཆོས་ཉིད་དུ་ཡོངས་
སུ་མ་ཤེས་པས་ན། དེ་བཞིན་ཉིད་ལ་སོགས་པ་དང་གཟུགས་སོགས་མཚུངས་པར་ལྡན་
པ་བདེན་གཉིས་ངོ་བོ་གཅིག་དང་མི་ལྡན་པ་བདེན་གཉིས་ངོ་བོ་ཐ་དད་པ་ལ་ཀུན་ཏུ་རྨོངས་
པ་དང་། མདོ་ནི། ནམ་མཁའ། ནས། རིག་པར་བྱའོ་ཞེས་པའོ། །ཐེག་ཆེན་གྱི་ལམ་ལ་
བར་ཆད་བྱེད་པའི་བདུད་ལ་སོགས་པས་མུ་སྟེགས་དང་ཉན་རང་ཐེག་པའི་རང་གི་ངོ་བོ་
ལམ་ཟབ་མོ་ལ་བར་དུ་གཅོད་བྱེད་དུ་ཡོངས་སུ་མ་ཤེས་པས་ན་ཐེག་པ་མཆོག་དམན་གྱི་

འགྲེལ་མཆན་སྐབས་ལྔ་པ། 335 རྩེ་མོའི་སྦྱོར་བ།
ལམ་མི་མཉམ་པ་ཉིད་ལ་ཀུན་ཏུ་རྨོངས་པ་དང༌། མདོ་ནི། རི་རབ། ནས། རིག་པར་
བྱའོ་ཞེས་པའོ། །མི་རྟག་སོགས་སྟོན་པའི་མདོའི་དོན་ལ་གནས་ལུགས་སྒྲ་ཇི་བཞིན་དུ་
འཛིན་པ་ཉིད་ཀྱིས་ན་སྡུག་བསྔལ་ལ་སོགས་པའི་བདེན་པ་བཞིའི་ཆོས་ཉིད་ལ་ཀུན་ཏུ་
རྨོངས་པ་དང་། མདོ་ནི། གཟུགས། ནས། རིག་པར་བྱའོ་ཞེས་པའོ། །འདོད་ཆགས་
ལ་སོགས་པའི་ངོ་བོ་ཉིད་གློ་བུར་བ་དང་བདེན་སྟོང་དུ་ཡོངས་སུ་མ་ཤེས་པས་ནཉོན་མོངས་
པའི་རང་བཞིན་ལ་ཀུན་ཏུ་རྨོངས་པ་དང༌། མདོ་ནི། ཉི་མའི། ནས། རིག་པར་བྱའོ་
ཞེས་པའོ། །གཟུང་བ་དང་འཛིན་པའི་མཚན་ཉིད་རྫས་ཐ་དད་ཀྱིས་སྟོང་བར་ཡོངས་
སུ་མ་ཤེས་པས་ན་གཟུང་འཛིན་གཉིས་སུ་མེད་པ་ལ་ཀུན་ཏུ་རྨོངས་པ་སྟེ། མདོ་ནི། སྒྲ་
ཐམས་ཅད། ནས། རིག་པར་བྱའོ་ཞེས་པའོ། །རྟོག་པའི་ངོ་བོ་ནི། ཡུལ་དེ་དག་ལ། སྔ་
མ་མཐོང་རྩེའི་སྐབས་བཞིན་དུ་བཏགས་ཡོད་ཀྱི་འཛིན་པ་པོ་བདེན་པར་ཞེན་པའི་འཛིན་
པའི་རྣམ་པར་རྟོག་པར་ཐ་མའོ། །གཉེན་པོ་སྒོམ་པའི་ལམ་གྱི་སེམས་དང་སེམས་ལས་
བྱུང་བ་འཇུག་པ་བར་ཆད་མེད་པའི་གནས་སྐབས་ཀྱི་སྤང་བར་བྱ་བའི་ཡུན་ཅན་རྣམ་
པར་དགུར་བཞེད་པ་ཡིན་ནོ། །བསོད་གྲགས་པའི་སྤྱི་དོན་དུ། འདིར་སྒོམ་ལམ་ལས་
རྗེས་ཐོབ་ཁོ་ན་འཆད་པས་མཉམ་བཞག་མཚོན་ནས་བསྟན་པ་དང་རྟོག་པའི་སྐབས་སུ་མཐོང་
སྒོམ་གཉིས་ཀར་སྦྱོར་བ་ཉེར་བསྡོགས་དང་འཇུག་པ་བར་ཆད་མེད་ལམ་གཉིས། ཞེས་པ་
སྒོམ་ལམ་བར་ཆད་མེད་ལམ་གཅིག་ཉིད་ཀྱིས་སྒོམ་སྤང་རྟོག་པ་མངོན་གྱུར་བ་འཇོམས་པའི་
ཆ་ནས་སྦྱོར་བ་ཉེར་བསྡོགས་དང་ས་བོན་འཇོམས་པའི་ཆ་ནས་འཇུག་པ་བར་ཆད་མེད་ལམ་
དུ་བཤད་པར་གསུངས་ལ། དེའི་མཐའ་དཔྱོད་དུ། ཐེག་ཆེན་གྱི་སྦྱོར་ལམ་དྲོད་སོགས་
བཞི་ཆོས་ཅན། མཐོང་ལམ་རྩེ་སྦྱོར་གྱི་འཇུག་པ་བར་ཆད་མེད་ལམ་དུ་ཐལ། དེའི་སྦྱོར་
བ་ཉེར་བསྡོགས་ཀྱི་ལམ་ཡིན་པའི་ཕྱིར་ཞེ་ན། མ་གྲུབ་སྟེ། ཐེག་ཆེན་མཐོང་ལམ་སྒོམ་
ལམ་རྩེ་སྦྱོར་གྱི་སྦྱོར་བ་ཉེར་བསྡོགས་ཀྱི་ལམ་མ་ཡིན་པའི་ཕྱིར་ཞེས་གསུངས་ལ། རོལ་

འགྲེལ་མཆན་སྐབས་ལྔ་པ། 336 རྩེ་མོའི་སྦྱོར་བ།
མཚོ་ལས། ཐེག་ཆེན་གྱི་སྦྱོར་ལམ་དྲོད་སོགས་བཞི་ཆོས་ཅན། མཐོང་ལམ་རྩེ་སྦྱོར་གྱི་
འཇུག་པ་བར་ཆད་མེད་ལམ་ཡིན་པར་ཐལ། དེའི་སྦྱོར་བ་ཉེར་བསྡོགས་ཀྱི་ལམ་ཡིན་པའི་
ཕྱིར། ཁྱབ་པ་ཁས། རྟགས་གྲུབ་སྟེ། མཛོད་ལས། མདོར་ན་ལམ་ནི་རྣམ་བཞི་སྟེ། །ཞེས་
སོགས། ཞེས་དང༌། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེས་མཐོང་སྤང་
འཇུག་པ་གཟུང་རྟོག་དང་རྫས་འཛིན་རྟོག་པ་གཉིས་ཀའི་ས་བོན་སྤོང་བའི་དབང་དུ་བྱས་ནས་
དེ་མཐོང་ལམ་རྩེ་སྦྱོར་གྱི་སྦྱོར་བ་ཉེར་བསྡོགས་དང་མཐོང་སྤང་ལྡོག་པ་གཟུང་རྟོག་དང་
བཏགས་འཛིན་རྟོག་པ་གཉིས་ཀའི་ས་བོན་སྤོང་བའི་དབང་དུ་བྱས་ནས་དེའི་འཇུག་པ་བར་
ཆད་མེད་ལམ་དུ་བཞག་པའི་ཕྱིར་ཏེ། རྣམ་བཤད་ལས། ས་བོན་སྤོང་བའི་དབང་དུ་བྱས་
ནས་སྤང་བྱའི་དབང་གིས་གཉེན་པོའི་མིང་སོ་སོར་བཤད་པ་ཡིན་ནོ། །ཞེས་པ་དྲངས་ནས་
གཟུང་འཛིན་རྟོག་པ་དང་པོ་གཉིས་ཀྱི་ས་བོན་སྤོང་བའི་སྦྱོར་བ་དང་ཕྱི་མ་གཉིསཀའི་ས་བོན་
སྤོང་བས་འཇུག་པ་བར་ཆད་མེད་ལམ་དུ་བཤད་ལ། སྔ་མས་མངོན་གྱུར་བ་འཇོམས་པས་
སྦྱོར་བ་དང་ས་བོན་འཇོམས་པས་བར་ཆད་མེད་ལམ་དུ་འཇོག་པར། རྣམ་བཤད་ལས། དེའི་
གཞོམ་བྱ་ཡིན་པའི་ཕྱིར། ཞེས་དང༌། དེས་རང་གི་ས་བོན་དངོས་སུ་འཇོམས་པའི་ཕྱིར།
ཞེས་དྲངས་སོ། །རྣམ་བཤད་ལས། གཟུང་རྟོག་དང་འཛིན་རྟོག་དང་པོ་གཉིས་སྦྱོར་བ་
ཉེར་བསྡོགས་ཀྱི་ལམ་གྱིས་སྤོང་བར་བཤད་པ་ཡང་མངོན་གྱུར་ལ་ལྟོས་ན་དེ་གཉིས་ཅུང་ཟད་
སྤོང་སླ་བས་དེ་ལྟར་རྣམ་པར་བཞག་པ་ཡིན་གྱི། མཐོང་ལམ་རྩེ་སྦྱོར་ཉིད་ལ་རྣམ་གྲོལ་ལམ་
གྱི་སྔོན་དུ་ས་བོན་སྤོང་བའི་གཉེན་པོའི་རིམ་པ་སྟོན་པ་མ་ཡིན་ནོ། །ཞེས་མངོན་གྱུར་ཉམས་
སྨོས་ཚེ་གཟུང་འཛིན་རྟོག་པ་ཕྱི་མ་གཉིས་ཀྱི་སྔོན་དུ་དང་པོ་མངོན་གྱུར་ཉམས་སྨོད་པའི་གཉེན་
པོ་དྲོད་དང་བཟོད་པ་སྐྱེ་བས་ཡིན་ནམ་དཔྱད་ལ། རོལ་མཚོར་དྲངས་པའི་རྣམ་བཤད་ཀྱི་
དོན་མངོན་གྱུར་འཇོམས་དཀའ་སླས་གཉེན་པོའི་མིང་སོ་སོར་བཤད་པ་ཙམ་ལས་ས་བོན་དུས་
གཅིག་སྤོང་ཞེས་པ་ཡིན་ནོ། །གསུམ་པ་དོན་བསྡུ་བ་ནི། སྒོམ་པའི་ལམ་རྩེ་སྦྱོར་གྱི་མི་

འགྲེལ་མཆན་སྐབས་ལྔ་པ། 337 རྩེ་མོའི་སྦྱོར་བ།
མཐུན་ཕྱོགས་སྒོམ་སྤང་རྣམ་པ་བཞི་བོ་དེ་དག་སྤང་བ་ཉིད་དུ་དངོས་སུ་བསྟན་པས་སྤང་
བྱ་དེའི་གཉེན་པོ་སྒོམ་རྩེ་རྣམ་པ་བཞི་ཡང་དེའི་ལྡོག་ཆས་དབྱེ་བས་ཐ་དད་པ་སུམ་ཅུ་རྩ་
དྲུག་ཡོད་དོ་ཞེས་བྱ་བར་ཁོང་དུ་ཆུད་པར་བྱའོ། །གསུམ་པ་སྤང་བྱ་སྤང་བས་ཐོབ་པའི་
ཡོན་ཏན་ལ་གསུམ་གྱི་དང་པོ་མཚམས་སྦྱར་བ་ནི། སྔ་མ་མཐོང་རྩེར་བསྟན་པ་བཞིན་
དུ་རྣམ་པར་རྟོག་པ་བརྒྱད་སྤངས་པ་དང་དུས་མཉམ་པ་ཁོ་ནར་རྟོག་པ་དེ་དག་གིས་
རྒྱུར་བསྡུས་པའི་ཉོན་མོངས་པའི་བག་ལ་ཉལ་བརྒྱ་རྩ་བརྒྱད་སྤངས་པས་མཐུས་ཐེག་པ་
གསུམ་གྱི་རྟོག་པའི་ཡོན་ཏན་ཕུན་སུམ་ཚོགས་པ་ཐམས་ཅད་བྱང་ཆུབ་སེམས་དཔའ་
སྒོམ་པའི་ལམ་ལ་གནས་པ་ལ་བརྟེན་ཏོ་ཞེས་བྱ་བ་བར་》《སྐབས་ཀྱི་ཚིགས་སུ་བཅད་
པ་དག་གིས་གསུངས་པ། རྣམ་བཤད་ལས། འགྲེལ་ཆེན་གྱི་སྐབས་གཞན་ནས་བཤད་
པ་ལྟར་ན་ཤེས་སྒྲིབ་རྟོག་པ་མངོན་གྱུར་དང་ས་བོན་དུས་མཉམ་དུ་སྤང་བར་སྦྱར་ཚུལ་ཡོད་དོ། །
གཉིས་པ་རྩ་བ་ནི། དེ་ལྟར་རྟེན་རྒྱུས་ཏེ་དུ་མ་ལ་འཚེ་བར་བྱེད་པའི་ཡམས་ནད་
དང་འདྲ་བའི་རྟོག་པ་བཞི་བོ་འདི་རྣམས་ཟད་ནས་ནི། །ཡོན་ཏན་དེ་དག་བརྟེན་པ་ལ་འགལ་
རྐྱེན་མེད་ཅིང་མཐུན་རྐྱེན་ཚང་བའི་ཕྱིར། དཔེར་ན་ནད་པ་ནད་ལས་གྲོལ་ཏེ་ཡུན་རིང་
ལོན་ནས་དགའ་བའི་དབུགས་ཕྱིན་པ་ཐོབ་པ་ལྟར་རོ། །༼ཁ༽གང་ན་རྣམ་པ་ཀུན་ཏུ་
འགྲོ་བ་ཡི། །གནས་སྐབས་དང་མཐར་ཐུག་གི་བདེ་བ་སྒྲུབ་པར་བྱེད་པའི་ཐེག་པ་གསུམ་
གྱི་ཡོན་ཏན་ཕུན་སུམ་ཚོགས་པ་ཀུན། །༼ང༽དཔེར་ན་རྒྱ་མཚོ་ཆེན་པོ་ལ་ཆུ་བོ་ཆེན
པོ་བཞི་འབབ་པ་བཞིན་དུའོ། །༼ཀ༽གང་ལ་ན་ཐེག་པ་གསུམ་གྱི་སྤངས་རྟོགས་ཀྱི་འབྲས་
བུ་མཆོག་གིས་མཛེས་ཤིང་སྤ་བ་ཡི། །སྒོམ་ལམ་ཆེན་པོའི་ཆེན་པོ་ལ་གནས་པའི་སེམས་
དཔའ་ཆེན་པོ་དེ་ལ་ནི། །༼ག༽རྣམ་པ་ཀུན་ཏུ་བརྟེན་པར་བྱེད་དེ། ༼ཆ༽མདོ་ནི།
དེ་ནས་ཚེ་ལྡན་རབ་འབྱོར། ནས། ཕྱག་བྱ་བར་འོས་པའོ། །ཞེས་ལྗང་བུ་རིམ་གྱིས་བསྐྱངས་
པ་ལྟར་བསྐལ་བ་གྲངས་མེད་གསུམ་དུ་ཐབས་ཤེས་ཀྱིས་རིམ་གྱིས་བསྐྱངས་པས་ས་བཅུ་བ་

འགྲེལ་མཆན་སྐབས་ལྔ་པ། 338 རྩེ་མོའི་སྦྱོར་བ།
ལ་གནས་པའི་བྱང་སེམས་ལྗོན་པ་ཆེན་པོ་ལོ་མས་བསིལ་བདེ་སྟེར་བ་ལྟར་སེམས་ཅན་ངན་
སོང་ལས་གྲོལ་བ་དང༌། མེ་ཏོག་གིས་དགའ་བ་བསྐྱེད་པ་ལྟར་ལྷ་མིར་སྐྱེ་བ་དང༌། འབྲས་
བུ་ནད་སེལ་བ་སོགས་བདེ་བ་སྒྲུབ་པ་ལྟར་འབྲས་གནས་བཞི་དང་རང་རྒྱལ་སྟེ་འབྲས་བུ་ལྔ་
དང་རྣམ་མཁྱེན་ཐོབ་པར་གསུངས་སོ། །གསུམ་པ་འགྲེལ་བ་ནི། ཅེས་བྱ་བ་ཡིན་ཏེ། གྲངས་
མེད་གསུམ་དུ་སྒོམ་པའི་ལམ་ལ་གོམས་པས་གཟུང་འཛིན་གྱི་རྣམ་པར་རྟོག་པའི་རིགས་
བཞི་བོ་འཚེ་བར་བྱེད་པ་ཉིད་ཀྱིས་ཡམས་ཀྱི་ནད་དུ་གྱུར་བ་དང་འདྲ་བ་འདི་རྣམས་
ཟད་པར་སྤངས་ནས་ཡོན་དེ་དག་གི་རྟེན་པ་ལ་གེགས་བྱེད་པ་མེད་པས་དེའི་དཔེ་ནི་ནད་
ཡུན་རིང་བའི་ནད་ཀྱིས་གཟིར་བ་ནད་ལས་གྲོལ་ནས་དགའ་བས་དབུགས་ཕྱིན་པ་ཐོབ་པ་
བཞིན་དུ། སྙིང་རྗེའི་གཞན་གྱི་དབང་དུ་གྱུར་བས་རྣམ་པ་ཐམས་ཅད་དུ་འགྲོ་བའི་
བདེ་བ་མངོན་མཐོ་ངེས་ལེགས་བསྐྱེད་པར་མཁས་པའི་ཡོན་ཏན་ཕུན་སུམ་ཚོགས་པ་
ཐེག་པ་གསུམ་གྱིས་བསྡུས་པ་ཐམས་ཅད་དཔེར་ན་རྒྱ་མཚོ་ཆེན་པོ་ལ་ཆུ་བོ་དག་བཞིན་
དུ༑ བྱང་ཆུབ་སེམས་དཔའ་སྒོམ་པའི་ལམ་ཆེན་པོའི་ཆེན་པོ་ལ་གནས་པ་འབྲས་བུ་
རབ་ཀྱི་མཐར་ཕྱིན་པ་ཐོབ་པ་དེ་དག་གིས་མཛེས་པར་གྱུར་བ་ལ་ཡོན་ཏན་རྣམ་པ་ཐམས་
ཅད་འབད་རྩོལ་ཆེན་པོ་ལ་མ་ལྟོས་པར་མངོན་དུ་འོང་བའི་རྣམ་པས་རྟེན་པར་བྱེད་དོ།།
བར་ཆད་མེད་པའི་རྩེ་སྦྱོར།
བཞི་བ་བར་ཆད་མེད་པའི་རྩེ་སྦྱོར་ལ་གཉིས་དངོས་དང༌། ལོག་རྟོག་བསལ་བའོ།།
དང་པོ་ལ་གཉིས། བསོད་ནམས་མང་བོས་མཚོན་ཏེ་བསྟན་པ་དང༌། དམིགས་རྣམ་བཤད་
པའོ། །དང་པོ་ལ་གསུམ་གྱི་དང་པོ་མཚམས་སྦྱར་བ་ནི། ༼༢༽སྒོམ་པའི་ལམ་ནི་རྟོག་
པའི་ས་བོན་དང་བཅས་པ་ཡིན་གྱི་དེའི་རྗེས་ལ་བཤད་པའི་བར་ཆད་མེད་པའི་རྩེ་སྦྱོར་ནི་
རང་དུས་ན་རྟོག་པའི་ས་བོན་ཅུང་ཟད་ཀྱང་མེད་ཀྱང་སངས་རྒྱས་བར་མ་ཆད་པར་བསྐྱེད་

འགྲེལ་མཆན་སྐབས་ལྔ་339 རྩེ་མོའི་སྦྱོར་བ།
པའི་ལམ་ཡིན་པས་སོ། །༼༡༽སྒོམ་རྩེ་སྤྱིའི་འོག་ཏུ་དེའི་བྱེ་བྲག་བར་ཆད་མེད་པའི་ཏིང་
ངེ་འཛིན་གསུངས་པའི་རྒྱུ་མཚན་ཡོད་དེ། ༼༣༽གཉིས་པ་རྩ་བ་ནི། བར་ཆད་མེད་རྩེ་དེ་
མདོ་ལས་བསྟན་ཚུལ་ནི། སྟོང་གསུམ་སྐྱེ་བོ་ཐམས་ཅད་ཉན་ཐོས་དང༌། །བསེ་རུ་ལྟ་
བུའི་རང་རྒྱལ་གྱི་རྟོགས་པ་ཕུན་སུམ་ཚོགས་པ་དཀར་བོ་རྣམ་མཐོང་སོགས་དམན་པའི་
ས་བརྒྱད་དང༌། །སེམས་དང་པོ་བསྐྱེད་པ་དང་བྱང་ཆུབ་སེམས་དཔའི་སྐྱོན་མེད་པ་ས་དང་
པོ་ལ་ཞུགས་པ་ལ། །བཀོད་པའི་དགེ་བ་དཔེར་མཛད་ནས།།དེ་དག་ལས་དགྲ་བཅོམ་
ཞུགས་པའི་དོད་བྱང་ཆུབ་ཏུ་ཞུགས་པ་བར་ཆད་མེད་རྩེ་བ་བསོད་ནམས་མང་བོ་ཉིད་ཀྱིས་
བསྟན་ཏོ། །དེ་ནི་སངས་རྒྱས་ཉིད་ཀྱི་ལམ་བར་ཆད་མེད་པར་ཐོབ་པའི་ཏིང་ངེ་འཛིན་
དེ༑ ༑བར་ཆད་མེད་པའི་ཏིང་ངེ་འཛིན་ཞེས་བྱ་ལ། དེའི་དེ་མ་ཐག་འབྲས་སངས་རྒྱས་
དེ་ནི་རྣམ་པ་ཀུན་མཁྱེན་ཉིད་དོ། །མདོ་ནི། གསོལ་བ། བཅོམ་ལྡན། ནས། མི་བཟོད་
དོ༑ ༑ཞེས་པ་བར་ཆད་མེད་རྩེ་དང་། གསོལ་བ། ནས། ཡིད་ལ་བྱའོ་ཞེས་པ་རྣམ་ཀུན་
མཁྱེན་པའི་མདོའོ། །གསུམ་པ་འགྲེལ་བ་ནི། ཅེས་བྱ་བ་གསུངས་ཏེ། གང་ཟག་འགའ་
ཞིག་གིས་སྟོང་གསམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་རྣམས་
ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའི་སྐྱོན་མེད་པ་ས་དང་པོ་ལ་
བཀོད་ནས། བསོད་ནམས་སྐྱེད་པའི་དགེ་བ་གང་ཡིན་པ་དེ་དཔེར་མཛད་ནས་དེ་བས་
བར་ཆད་མེད་རྩེའི་དངོས་འབྲས་སངས་རྒྱས་ཁྱད་པར་དུ་འཕགས་པར་བསོད་ནམས་མང་
བ་ཉིད་ཀྱིས་མཚོན་ནས་བསྟན་པའི་རྣམ་པ་ཐམས་ཅད་མཁྱེན་པ་ཉིད་གང་ཡིན་པ་དེ་
བར་ཆད་མེད་རྩེའི་དངོས་འབྲས་སངས་རྒྱས་ཉིད་ཡིན་པས་ན་སངས་རྒྱས་ཉིད་འཐོབ་
པའི་སྦྱོར་བ་རྒྱུན་མཐའི་བར་ཆད་མེད་པའི་ཏིང་ངེ་འཛིན་གང་ཡིན་པ་དེ་ནི་འདིར་བར་
ཆད་མེད་པའི་ཏིང་ངེ་འཛིན་ཞེས་བྱའོ། །མདོ་ནི། བརྒྱད་སྟོང་བར། སེམས་ཅན་གྱི་
ཁམས། ནས། རིག་པར་བྱའོ་ཞེས་པའོ། །གཉིས་པ་དམིགས་རྣམ་བཤད་པ་ལ་གཉིས།

འགྲེལ་མཆན་སྐབས་ལྔ་པ། 340 རྩེ་མོའིསྦྱོར་བ།
དང་པོ་དྲི་བའི་མཚམས་སྦྱར་བ་ནི། བར་ཆད་མེད་རྩེ་དེའི་དམིགས་པ་ཡུལ་དང་ལ་སོགས་
པས་བདག་པོ་དང་རྣམ་པ་རྣམས་ཇི་ལྟ་བུ་ཞིག་ཡིན་ཞེ་ན། བར་སྐབས་ཀྱི་ཚིགས་སུ་
བཅད་པས་གཅིག་གིས་དམིགས་པ་ལ་སོགས་གསུངས་པ་ནི། གཉིས་པ་ལན་ལ་གཉིས་
ཀྱི་དང་པོ་རྩ་བ་ནི། ཉི་སྣང་ལེ་བརྒྱད་མ་སོགས་ལྟར་འབྲས་བུ་རྣམ་མཁྱེན་འདི་ཡི་དམིགས་
པའི་རྐྱེན་བདེན་དངོས་མེད་པའི་ཆོས་ཐམས་ཅད་དེ། དེ་ལ་དམིགས་ནས་སྐྱེ་བས་སོ། །
བདག་པོའི་རྐྱེན་ནི་མཁྱེན་གསུམ་གྱི་རྣམ་པ་བསྐལ་ཆེན་གྲངས་མེད་གསུམ་དུ་དྲན་པའི་རྒྱུན
གོམས་པའི་སེམས་བསྐྱེད་སོགས་ཡིན་པར་བཞེད་དོ། །རྣམ་པ་ནི་རང་བཞིན་གྱིས་ཞི་བ་
འོད་གསལ་ཉིད་ཀྱི་རྣམ་པ་ཅན་ནོ། །མདོ་ནི། གསོལ་བ། ནས། འདི་ནི་མཚན་ཉིད་དོ་
ཞེས་པའོ། །འདི་མན་ཉི་སྣང་སོགས་སུ་ལོག་རྟོག་མདོར་བསྟན་དུ་བྱས་ཀྱང་སློབ་དཔོན་
གྱིས་ཚིག་ཚོགས་སྐྱུང་བའི་ཕྱིར་སྔ་མ་དང་འཇུག་པ་གཅིག་ཏུ་མཛད་དོ། །རྣམ་མཁྱེན་གྱི་
དམིགས་རྣམ་འདི་ལ་ནི། །ཀླན་ཀ་རབ་ཏུ་སྨྲ་བ་རྣམས་གཅིག་ནས་གཅིག་ཏུ་བརྒྱུད་མར་
རྒོལ། །བ་ནི་དམིགས་རྣམ་ཟབ་པའི་རྟགས་སོ། །གཉིས་པ་འགྲེལ་བ་ལ་གཉིས། དང་པོ་
དངོས་ནི། ཞེས་བྱ་བ་ཡིན་ཏེ། བར་ཆད་མེད་པའི་ཏིང་ངེ་འཛིན་འདིའི་དམིགས་
པའི་རྐྱེན་ནི་ཆོས་ཐམས་ཅད་བདེན་གྲུབ་ཀྱི་དངོས་པོ་མེད་པར་དམིགས་པ་ལས་སྐྱེ་བས་
ཡིན་ནོ། །བདག་པོའི་རྐྱེན་ནི་རྒྱུན་མཐའི་སྦྱོར་བའི་དྲན་པ་སེམས་བསྐྱེད་སོགས་ཡིན་
ནོ༑ ༑རྣམ་པ་ནི་རང་བཞིན་གྱིས་ཞི་བ་བདེན་སྟོང་གི་རྣམ་པ་ཅན་ཉིད་ཡིན་ནོ། །འདིར་
དམིགས་རྐྱེན་སོགས་བཤད་པས་བར་རྩེ་ཤེས་པ་ཡིན་པས་ཞེས་བྱང་ཡེས་འཆད་པ་མི་འཐད་
ཅིང༌། བར་རྩེ་རྣམ་མཁྱེན་གྱི་དེ་མ་ཐག་རྐྱེན་དུ་བཤད་པ་ལས་འཕྲོས་པ་ཡིན་ནོ། །གཉིས་
པ་གནས་འདི་ཟབ་པར་བསྟན་པ་ནི། བར་རྩེའི་དམིགས་རྣམ་གྱི་གནས་འདི་ལ་ནི་གཏིང་
དཔག་དཀའ་བའི་ཕྱིར་རྩོད་པ་རབ་ཏུ་《སྨྲ་བ་བདེན་གཉིས་མི་འགལ་བའི་ཐབས་ལ་མཁས་
པ་བློས་མ་གཏོགས་པ་རྣམས་ཀྱི་ཀླན་ཀའི་རྒོལ་བའམ་རྩོད་པ་བརྒྱུད་མར་འབྱུང་བས་

འགྲེལ་མཆན་སྐབས་ལྔ་པ། 341 རྩེ་མོའི་སྦྱོར་བ།
བདེན་པར་མེད་ཀྱང་ཐ་སྙད་དུ་བྱར་དེ་རུང་བའི་བདེན་གཉིས་ཀྱི་ཐབས་ལ་མཁས་པས་ཀླན་
ཀ་དེ་དག་བསལ་བར་བྱ་སྟེ། རྩོད་ལན་བསྟན་པ་འདིས་ནི་བར་རྩེ་འདིའི་དམིགས་རྣམ་
ཟབ་པ་ཉིད་བསྙད་དོ་སྙམ་དུ་རྗེ་བཙུན་གྱིས་དགོངས་པ་ཡིན་ནོ། །བུ་ཊཱིཀ་ཏུ་མདོ་ལས་
རབ་འབྱོར་གྱི་ཚིག་གིས་ཀླན་ཀ་དང༌། སྟོན་པས་དེའི་ལན་བསྟན་པ་འདིས་ནི། ཞེས་པ་
མ་འབྲེལ་ཏེ། མདོ་ན་ཀླན་ཀ་དང་ལན་གྱི་གཞུང་སོ་སོར་མེད་པའི་ཕྱིར། །
བསལ་བྱ་ལོག་རྟོག།
གཉིས་པ་ལོག་རྟོག་ལ་གསུམ་གྱི་དང་པོ་མཚམས་སྦྱར་བ་ནི། བདེན་གཉིས་མངོན་
སུམ་དུ་རྟོགས་པའི་བློའི་ནོར་ཅན་བྱང་སེམས་རྣམས་ཀྱིས་ལོག་པར་རྟོག་པ་ཇི་ལྟ་བུ་ཞིག་
བསལ་བས་ཏིང་ངེ་འཛིན་དེ་བསྐྱེད་པར་བྱ་ཞེ་ན། དེའི་ལན་དུ་བར་ཆད་མེད་པའི་ཏིང་
ངེ་འཛིན་གྱི་འོག་ཏུ་ལོག་པར་རྟོག་པ་འཆད་དོ། །གཉིས་པ་རྩ་བ་ལ། དང་པོ་དམིགས་
པ་ལ་ལོག་པར་རྟོག་པ་ནི། བར་རྩེ་དང་རྣམ་མཁྱེན་གྱི་དམིགས་པ་འཐད་པ་སྟེ་བཞག་པ་
དང་། མདོ་ནི། གསོལ་བ། བཅོམ་ལྡན་འདས་ཅི་ལགས། ནས། དངོས་པོ་མེད་པའི་ངོ་
བོ་ཉིད་དོ་ཞེས་པའོ། །རྣམ་པ་ལ་ལོག་པར་རྟོག་པ་ནི། བར་རྩེའི་དམིགས་པ་དེ་ཡི་ནི། ངོ་
བོ་ཉིད་ངེས་བཟུང་བ་རྟོགས་ཚུལ་གྱི་རྣམ་པ་དང་། མདོ་ནི། རབ་འབྱོར་འདི་ལྟར། ནས།
སྤོང་བར་འགྱུར་ཏེ་ཞེས་པའོ། །འབྲས་བུ་རྣམ་མཁྱེན་ལ་ལོག་པར་རྟོག་པ་ནི་རྣམ་ཀུན་མཁྱེན་
ཉིད་ཡེ་ཤེས་དང༌། །མདོ་ནི། དེ་སངས་རྒྱས་ཀྱི་སྤྱན། ནས། དོན་དམ་པར་ནི་མ་ཡིན་
ནོ་ཞེས་པའོ། །བདེན་པ་གཉིས་ལ་ལོག་པར་རྟོག་པ་ནི། དམ་པའི་དོན་དང་ཀུན་རྫོབ་
དང༌། །མདོ་ནི། གསོལ་བ། །བཅོམ་ལྡན་འདས་ཅི་ལགས། ནས། ལེའུ་ལྔ་བཅུ་བཞི་
བའོ་ཞེས་པའོ། །འདིར་གསེར་ཕྲེང་དུ་བདེན་གཉིས་གཏན་ལ་དབབ་པའི་དགོས་པ་གསུངས་
པ་ཉ་ཊཱི ཀ་ལྟར་ལ། བདེན་གཉིས་ངོ་བོ་གཅིག་དང་ཐ་དད་གང་ཡང་མིན་ཞིང་གཅིག་པ་

འགྲེལ་མཆན་སྐབས་ལྔ་པ། 342 རྩེ་མོའི་སྦྱོར་བ།
བཀག་པའི་ཐ་དད་དུ་གསུངས་པ་སོགས་ཐམས་ཅད་བུ་ཊཱིཀ་ལྟར་བཀོད་པ་ལས་རང་ལུགས་
སུ་མི་རུང་ངོ་། །གསེར་ཕྲེང་སོགས་ལས་རྒྱན་སྣང་ལྟར་བདེན་གཉིས་གཅིག་ཏུ་བྱས་སོ།།
སྦྱོར་བ་ལ་ལོག་པར་རྟོག་པ་ནི། སྦྱོར་བ་སྟེ་སྦྱིན་སོགས་ཉམས་སུ་ལེན་པ་དང་། མདོ་ནི།
དེ་ནས་ཚེ་ལྡན་རབ་འབྱོར། ནས། སྤྱོད་པ་ཞེས་བྱའོ་ཞེས་པའོ། །སྤྱོད་པའི་རྟེན་དོན་མཆོག་
གསུམ་ལ་ལོག་པར་རྟོག་པ་གསུམ་ནི། དཀོན་མཆོག་གསུམ་པོ་དང༌། །མདོ་ནི། དེ་
སྐད་ཅེས་བཀའ། ནས། སངས་རྒྱས་ཞེས་བྱའོ་ཞེས་པ་སངས་རྒྱས་དང་། རབ་འབྱོར་གྱི།
ནས། བྱང་ཆུབ་ཅེས་བྱའོ་ཞེས་པ་ཆོས་དང༌། གསོལ་བ། བཅོམ་ལྡན་འདས་བྱང་ཆེན།
ནས། ཐོབ་པར་མི་འགྱུར་རོ་ཞེས་པ་དགེ་འདུན་གྱིའོ། །སྤྱོད་པའི་ཁྱད་པར་ཐབས་མཁས་
ལ་ལོག་པར་རྟོག་པ་ནི། འཁོར་གསུམ་མི་དམིགས་པར་རྟོགས་པས་ཟིན་པའི་ཐབས་ལ་མཁས་
པ་དང་བཅས་པ་དང་། མདོ་ནི། གསོལ་བ། བཅོམ་ལྡན་འདས། ནས། འཚང་རྒྱ་བར་
བྱ་བར་མི་ནུས་སོ་ཞེས་པའོ། །མངོན་རྟོགས་ལ་ལོག་པར་རྟོག་པ་ནི། ཐུབ་པའི་མངོན་
པར་རྟོགས་པ་དང་། མདོ་ནི། གསོལ་བ། བཅོམ་ལྡན་འདས་ཅི་ལགས། ནས། མངོན་
པར་རྟོགས་པའོ་ཞེས་པའོ། །ཕྱིན་ཅི་ལོག་སྤང་བྱ་ལ་ལོག་པར་རྟོག་པ་ནི། ཕུང་སོགས་
གཙང་བདེ་སོགས་སུ་ཕྱིན་ཅི་ལོག་ཏུ་འཛིན་པ་ནི་དང༌། མདོ་ནི། གསོལ་བ། བཅོམ་ལྡན་
འདས། ནས། རྣམ་མཁྱེན་ཉིད་ཐོབ་པར་བྱེད་དོ་ཞེས་པའོ། །ལམ་ལ་ལོག་པར་རྟོག་པ་
ནི༑ བྱང་སེམས་ཀྱི་ལམ་གསུམ་སྒོམ་པ་དང་བཅས་པ་དང༌། །མདོ་ནི། གསོལ་བ། བཅོམ་
ལྡན་འདས་གལ་ཏེ། ནས། ཞེས་བཤད་ཀྱི་ཞེས་པའོ། །མི་མཐུན་ཕྱོགས་དང་གཉེན་པོ་ལ་
ལོག་པར་རྟོག་པ་ནི། གཉེན་པོ་མི་མཐུན་ཕྱོགས་དག་དང༌། །གསེར་ཕྲེང་དུ་རྒྱན་སྣང་
ལྟར་སྤང་གཉེན་སོ་སོར་བྱས་པ་རྩ་བའི་དགོངས་པར་གསུངས་པ་ལྟར་ན། གཉིས་ཀའི་མངོ་
ནི༑ རབ་འབྱོར་དེ་ནི་འདི་ལྟར། ནས། བྲལ་བ་ཡང་མ་ཡིན་ནོ་ཞེས་པའོ། །བསྒོམ་བྱ་
རང་སྤྱིའི་མཚན་ཉིད་ལ་ལོག་པར་རྟོག་པ་ནི། ཆོས་རྣམས་ཀྱི་ཐུན་མོང་དང་ཐུན་མོང་མ་

འགྲེལ་མཆན་སྐབས་ལྔ་པ། 343 རྩེ་མོའི་སྦྱོར་བ།
ཡིན་པའི་མཚན་ཉིད་དང་ནི། མདོ་ནི། རབ་འབྱོར་འདི་ནི། ནས། དེ་བཞིན་དུ་གནས་
པའོ་ཞེས་པའོ། །དེ་བསྒོམ་པ་ལ་ལོག་པར་རྟོག་པ་ནི། རྣམ་མཁྱེན་ཐོབ་ཆེད་དུ་ལམ་སྒོམ་
པ་ལའོ། །མདོ་ནི། གསོལ་བ། བཅོམ་ལྡན་འདས་གལ་ཏེ། ནས་མངོན་པར་རྫོགས་པར་
སངས་རྒྱས་སོ་ཞེས་པའོ། །རྟེན་གང་ཟག་གང་གིས་ན། བདེན་པར་མེད་པ་དང་ཐ་སྙད་
དུ་ཡོད་པ་འགལ་བར་སྨྲ་བ་རྣམས་ཀྱིའོ། །ལོག་རྟོག་གི་ངོ་བོ་ནི། བདེན་པར་ཡོད་ན་ཡུལ་
དེ་དག་མི་འཐད་དོ་སྙམ་པའམ་དེ་དག་ཡོད་ན་བདེན་པར་ཡོད་དགོས་སྙམ་དུ་ལོག་པར་རྟོག་
པ༑ ༈གྲངས་པར་རྩེའམ་འབྲས་བུ་རྣམ་པ་ཀུན་མཁྱེན་ཉིད་ཀྱི་དམིགས་རྣམ་མི་འཐད་
པ་སོགས་ཀྱི་རྟེན་ཅན། །རྣམ་པ་བཅུ་དྲུག་དག་ཏུ་བཞེད་དོ། །གསུམ་པ་འགྲེལ་བ་ལ་
གཉིས། བསལ་བྱ་ལོག་རྟོག་ངོས་བཟུང་བ་དང༌། དེ་བསལ་ནས་བར་ཆད་མེད་རྩེ་བསྐྱེད་
པར་གདམས་པའོ། །དང་པོ་ལ་བཅུ་དྲུག་ཡོད་པའི་དང་པོ་ནི། ཅེས་བྱ་བ་གསུངས་ཏེ།
དེ་དག་གི་ཡུལ་འདུས་བྱས་དང་འདུས་མ་བྱས་ཀྱི་ཁམས་དག་བདེན་པའི་དངོས་པོར་
མེད་པ་ཉིད་ཀྱིས་སོ། །རྣམ་མཁྱེན་ནམ་བར་རྩེའི་དམིགས་པ་མི་འཐད་པར་ཐལ། ཤུགས་
ལ་ཆོས་ཐམས་ཅད་དོན་དམ་པར་མེད་པ་མི་འཐད་པར་ཐལ། རྣམས་མཁྱེན་གྱི་དམིགས་
པ་ཡོད་པའི་ཕྱིར། སྔ་མ་དོན་དམ་སྒོ་ཅན་དང༌། ཕྱི་མ་ཀུན་རྫོབ་སྒོ་ཅན་གྱི་ཀླན་ཀ་གཉིས་
དང་། འདི་འོག་མ་རྣམས་ལའང་ཤེས་པར་བྱའོ། །མདོ་ནི། བརྒྱད་སྟོང་བར། སའི་
ཁམས། ནས། རིག་པར་བྱའོ་ཞེས་པའོ། །གཉིས་པ་ཆོས་ཀུན་རྣམ་པ་ཐམས་ཅད་དུ་
བདེན་པའི་རང་བཞིན་མེད་པའི་ཕྱིར། དམིགས་པའི་ངོབོ་ཉིད་རྣམ་པ་བདེན་སྟོང་དུ་
ངེས་པར་བཟུང་བ་མི་འཐད་པར་ཐལ་དང༌། མདོ་ནི། དེ་བཞིན་དུ་ཆུའི་ཁམས་དང་།
ཞེས་པའོ། །གསུམ་པ་ནི། ཡུལ་དངོས་པོ་དང་དངོས་པོ་མེད་པ་དོན་དམ་པར་མི་དམིགས་
པས་ན། འབྲས་བུ་རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་མི་འཐད་པར་ཐལ་དང༌།
མདོ་ནི། མེའི་ཁམས་དང་། ཞེས་པའོ། །བཞི་བ་ལྔ་བ་གཉིས་ནི། ཆོས་ཐམས་ཅད་བདེན་

འགྲེལ་མཆན་སྐབས་ལྔ་པ། 344 རྩེ་མོའི་སྦྱོར་བ།
པའི་སྟོང་བ་དེ་བཞིན་ཉིད་ཀྱི་ངོ་བོ་ཉིད་ཀྱིས་སོ། །གཟུགས་ལ་སོགས་པ་ཀུན་རྫོབ་ཏུ་
ཡོད་པ་མི་འཐད་པར་ཐལ་དང༌། དོན་དམ་པའི་བདེན་པ་མི་འཐད་པར་ཐལ་བ་གཉིས་
དང༌། རྣམ་བཤད་ལས། རྩོད་པ་གཉིས་དང་འདི་གཉིས་སོ་སོར་བཤད་པར་བྱ་བ་ཡིན་
པས་སློབ་དཔོན་གྱིས་གཉིས་ཞེས་སྨོས་སོ་ཞེས་པ་ལྟར་ལ། དེ་གཉིས་ཀའི་མདོ་ནི། རླུང་
གི་ཁམས་དང་ཞེས་པའོ། །དྲུག་པ་ནི། སྦྱིན་པ་ལ་སོགས་པའི་འཁོར་གསུམ་དོན་དམ་
པར་མི་དམིགས་པས་ན། ཞི་ལྷག་ཟུངའབྲེལ་གྱི་སྦྱོར་བ་མི་འཐད་པར་ཐལ་དང་། མདོ་
ནི༑ ནམ་མཁའི་ཁམས་དང་ཞེས་པའོ། །བདུན་པ་ནི། དོན་དམ་པར་ཤེས་བྱ་ལ་བློ་རྒྱས་
པའི་རྟོགས་པར་བྱ་བ་མེད་པས་ན། སངས་རྒྱས་དཀོན་མཆོག་མི་འཐད་པར་ཐལ་དང་།
མདོ་ནི། རྣམ་པར་ཤེས་པའི། ནས། རིག་པར་བྱའོ་ཞེས་པའོ། །བརྒྱད་པ་ནི། ཆོས་
ཐམས་ཅད་མིང་དུ་བཏགས་པ་ཙམ་དུ་ཟད་པས་ན། ཆོས་དཀོན་མཆོག་མི་འཐད་པར་
ཐལ་དང༌། མདོ་ནི། དགེ་བ། ནས། རིག་པར་བྱའོ་ཞེས་པའོ། །དགུ་བ་ནི། དགེ་འདུན་
དུ་གདགས་པའི་གཟུགས་ལ་སོགས་པར་དོན་དམ་པར་དམིགས་པ་བཀག་པས་ན། དགེ་
འདུན་དཀོན་མཆོག་མི་འཐད་པར་ཐལ་དང༌། མདོ་ནི། ཆོས་ཐམས་ཅད། ནས། རིག་
པར་བྱའོ་ཞེས་པའོ། བཅུ་བ་ནི། འཁོར་གསུམ་དུ་མི་རྟོགས་པས་ཟིན་པས་སྦྱིན་པ་ལ་སོགས་
པར་དོན་དམ་པར་མི་དམིགས་སྟེ་མེད་པས་ན། ཐེག་ཆེན་གྱི་ཐབས་ལ་མཁས་པ་མི་འཐད་
པར་ཐལ་དང༌། མདོ་ནི། ཆོས་ཐམས་ཅད། ནས། རིགས་པར་བྱའོ་ཞེས་པའོ། །འདི་
དང་དྲུག་པའི་ཁྱད་པར་ནི། སྔ་མ་འཁོར་གསུམ་བདེན་པར་མེད་པ་དང་འདི་ཡུལ་ཅན་གྱིས་
དེར་བདེན་པར་མ་རྟོགས་པའོ། །བཅུ་གཅིག་པ་ནི། རྟོགས་བྱ་དངོས་པོ་དང་དངོས་པོ་
མེད་པ་དང་གཉིས་ཀ་དང་གཉིས་ཀའི་ངོ་བོ་མིན་པ་སྟེ་མཐའ་བཞིར་དོན་དམ་པར་གྲུབ་
པར་རྟོགས་པ་བཀག་པས་ན། དེ་བཞིན་གཤེགས་པའི་མངོན་པར་རྟོགས་པ་མི་འཐད་
པར་ཐལ་དང༌། མདོ་ནི། སངས་རྒྱས། ནས། རིག་པར་བྱའོ་ཞེས་པའོ། །འདི་དང་

འགྲེལ་མཆན་སྐབས་ལྔ་པ། 345 རྩེ་མོའི་སྦྱོར་བ།
གསུམ་པའི་ཁྱད་པར་ནི་སྔ་མ་ཡུལ་དང་འདི་ཡུལ་ཅན་གྱིས་མ་རྟོགས་པའོ། །བཅུ་གཉིས་
པ་ནི། ༼ཁ༽སྤྲོས་པ་སྟེ་བློས་བཏགས་པ་ཙམ་དུ་རྣམ་པར་བཞག་པའི་དོན་དུ་འདྲ་བ་༼ཀ༽
མི་རྟག་པ་ཉིད་ལ་སོགས་པས་རྟག་པ་དང་བདེ་སྡུག་རྣམས་ཉིད་༼ག༽ཀྱིས་ན། རྟག་པ་
ལ་སོགས་པར་འཛིན་པ་ཕྱིན་ཅི་ལོག་ཏུ་མི་འཐད་པར་ཐལ་དང༌། གསེར་ཕྲེང་ལྟར་ན།
ཕུང་བོ་སོགས་མི་རྟག་པ་དང་རྟག་པ་སོགས་སུ་འཛིན་པ་ལ་ཕྱིན་ཅི་ལོག་གི་ཁྱད་པར་མི་འཐད་
པར་ཐལ། དེ་ལྟར་འཛིན་པ་གཉིས་ཀ་ཕྱིན་ཅི་ལོག་སྤྲོས་པའི་རྣམ་པར་བཞག་ཙམ་དུ་མཚུངས་
པའི་ཞེས་པ་ཡིན་ནོ། །རྣམ་བཤད་ལས། ཕུང་བོ་རྟག་པ་ལ་སོགས་པར་འཛིན་པ་ཕྱིན་ཅི་
ལོག་པ་བཞི་མི་འཐད་པར་ཐལ། སྤྲོས་པ་རྣམ་པར་དག་པའི་མི་རྟག་པ་ཉིད་ལ་སོགས་པར་
འཛིན་པ་ཕྱིན་ཅི་མ་ལོག་པར་མི་འཐད་པ་ཉིད་ཀྱིས་སོ། །འདི་ཡང་རྟགས་མ་གྲུབ་པའོ། །ཞེས་
པ་ཡང་མདོར་རྟག་མི་རྟག་མཐའ་བཞི་གང་དུ་གཟུང་ན་སྤྲོས་པའོ་ཞེས་ཕྱིན་ཅི་ལོག་ཏུ་གསུངས་
པ་ཡིན་པས་གསེར་ཕྲེང་དང་འདྲའོ། །མདོ་ནི། ཆོས་ཐམས་ཅད། ནས། རིག་པར་བྱའོ་
ཞེས་པའོ། །བཅུ་གསུམ་པ་ནི། ལམ་རྣམ་པར་བསྒོམས་པའི་འབྲས་བུ་བྱང་ཆུབ་མངོན་
སུམ་དུ་མི་བྱེད་པས་ན། ལམ་གྱི་ངོ་བོ་མི་འཐད་པར་ཐལ་དང༌། མདོ་ནི། སྟོང་བ་
ཉིད། ནས། རིག་པར་བྱའོ་ཞེས་པའོ། །བཅུ་བཞི་བ་ནི། དོར་བར་བྱ་བ་དང་བླང་བར་
བྱ་བ་མེད་པས་ན། མི་མཐུན་པའི་ཕྱོགས་དང་གཉེན་པོ་དག་གི་དབྱེ་བ་མི་འཐད་པར་
ཐལ་དང༌། མདོ་ནི་སེམས་དང༌། ནས། རིག་པར་བྱའོ་ཞེས་པའོ། །རྒྱན་སྣང་དུ་མི་
མཐུན་ཕྱོགས་དང་གཉེན་པོ་སོ་སོར་བྱས་ཀྱང༌། རྣམ་བཤད་དུ་འགྲེལ་ཆུང་ལྟར་བྱས་སོ།།
བཅོ་ལྔ་བ་ནི། མཚན་གཞི་ཆོས་ཅན་དོན་དམ་པར་མེད་པས་ན། ཆོས་ཀྱི་རང་སྤྱིའི་མཚན་
ཉིད་མི་འཐད་པར་ཐལ་དང༌། མདོ་ནི། སེམས་ཀྱི། ནས། རིག་པར་བྱའོ་ཞེས་པའོ།།
བཅུ་དྲུག་པ་ནི། བསྒོམ་བྱ་རང་དང་སྤྱིའི་མཚན་ཉིད་མི་འཐད་པས་ན། ཆོས་རྣམས་
ཀྱི་རང་སྤྱིའི་མཚན་ཉིད་སྒོམ་པ་མི་འཐད་པར་ཐལ་བ་སྟེ། མདོ་ནི། དགེ་བ་དང༌། ནས།

འགྲེལ་མཚན་སྐབས་ལྔ་པ། 346 རྩེ་མོའི་སྦྱོར་བ།
རིག་པར་བྱའོ་ཞེས་པའོ། །གང་ཟག་གང་གིས་ཞེ་ན། ཡུལ་དེ་དག་ལ། ༼ཁ༽སྐྱེ་བོ་༼ཀ༽
བྱང་ཆུབ་སེམས་དཔའི་ཐབས་ལ་མཁས་པས་བདེན་པར་མེད་པ་དང་ཐ་སྙད་དུ་ཡོད་པ་
མི་འགལ་བའི་ཚུལ་དེ་མི་ཤེས་པའི་སྒོ་ནས་རྩོད་པ་རབ་ཏུ་《སྨྲ་བ་ཉིད་ཀྱི་༼ག༽ཐམས་ཅད་
ཀྱིས་ལོག་པར་རྟོག་པའོ། །རྟོག་པའི་ངོ་བོའམ་རྟོག་ཚུལ་གང་ན། བདེན་གཉིས་ཀྱི་ཚུལ་
དེ་ཕན་ཚུན་འགལ་བ་ལྟར་སྣང་བའི་དོན་གཅིག་ལ་སྒྲུབ་པའི་མི་འཐད་པར་སེམས་པ་
ཉིད་ཀྱིས་ངེས་པ་མ་རྙེད་པས་ཕུགས་ཐེ་ཚོམ་གྱི་ངོ་བོ་ལས་མི་འདའ་བའོ། །ཡུལ་གང་
ལ་ལོག་པར་རྟོག་ཚུལ་ལམ་རྒྱུ་མཚན་ནི། སྔར་ཇིསྐད་བཤད་པའི་ཡུལ་བཅུ་དྲུག་གི་ཡུལ་
ཅན་ཉིད་ཀྱིས་ན་རྣམ་པ་ཐམས་ཅད་མཁྱེན་པ་ཉིད་ཀྱི་རྟེན་ཅན་དབྱེ་ན་ལོག་པར་རྟོག་
པ་བཅུ་དྲུག་གོ།གཉིས་པ་ལོག་རྟོག་བསལ་ནས་བར་ཆད་མེད་རྩེ་བསྐྱེད་དགོས་པར་གདམས་
པ་ནི། ཀླན་ཀ་དེ་དག་བརྒྱུད་མར་འབྱུང་བ་ལ་བདེན་གཉིས་མི་འགལ་བའི་ལན་གདབ་དགོས་
པ་དེ་བས་ན། དབུ་མ་བའི་ཀུན་རྫོབ་བདེན་པ་དང་ཀུན་རྫོབ་ཏུ་གྲུབ་པ་གང་རིགས་རྟགས་
སུ་བཀོད་པ་ཀུན་རྫོབ་སྒོ་ཅན་གྱི་ཀླན་ཀ་དང༌། དབུ་མ་བའི་ལུགས་ཀྱི་དོན་དམ་བདེན་པ་
དང་དོན་དམ་པར་གྲུབ་པ་གང་རིགས་རྟགས་སུ་བཀོད་པའི་དོན་དམ་པའི་སྒོ་ཅན་གྱི་ཀླན་
ཀ་ལ་གོ་རིམ་བཞིན་དུ་དོན་དམ་པ་དང་ཀུན་རྫོབ་ཀྱི་སྒོ་ནས་ལན་གདབ་དགོས་པས།
གང་ཟག་བྱུང་ཆུབ་སེམས་དཔའ་གཞན་དོན་དུ་རྫོགས་བྱང་གི་དགེ་བ་འདོད་པ་རྣམས་
ཀྱིས་ཐབས་གང་གིས་ན། བདེན་པ་གཅིག་ཁོ་ན་ཡུལ་ཡིན་ནོ་ཞེས་མི་སྨྲ་བར་ཚོགས་གཉིས་
ཀྱི་ཡུལ་བདེན་པ་གཉིས་ཀ་ལ་རྟེན་པའི་ཐབས་ལ་མཁས་པས་སྔར་བཤད་པའི་ལོག་རྟོག་
རྣམས་རྣམ་པ་སྟོང་དུ་སྟེ་ཚོགས་ལམ་སོགས་སུ་ཀླན་ཀ་རྣམས་ལན་གྱིས་སུན་ཕྱུང༌། སྦྱོར་
ལམ་སྐབས་སུ་ལོག་རྟོག་ཀུན་བཏགས་མངོན་གྱུར་ཉམས་སྨད། མཐོང་ལམ་ནས་ཀུན་བཏགས་
ཟད་པར་སྤངས། སྒོམ་ལམ་དུ་ལོག་རྟོག་གི་ས་བོན་རིམ་གྱིས་བསལ་བ་སྔོན་དུ་འགྲོ་བའི་
བར་རྩེ་དང་རྣམ་མཁྱེན་གྱི་དམིགས་རྣམ་སོགས་ལ་མ་རྟོག་ལོག་རྟོག་ཐེ་ཚོམ་དང་བྲལ་བའི་

འགྲེལ་མཆན་སྐབས་ལྔ་པ། 347 རྩེ་མོའི་སྦྱོར་བ།
ཚད་མའི་ངེས་པ་རྣམ་པ་ཐམས་ཅད་དུ་ཡང་དག་པར་བསྐྱེད་ནས་བར་ཆད་མེད་པའི་
ཏིང་ངེ་འཛིན་བསྐྱེད་པར་བྱའོ། །འདིར་གསེར་ཕྲེང་ལྟར་ཀླན་ཀ་དང་ལན་གྱི་མཐའ་
དཔྱད་ན། ཀླན་ཀ་གཉིས་རེ་རེ་ལ་རིགས་མཐུན་རིགས་མི་མཐུན་གཉིས་དེ་བཞི་ཡོད་པས།
འགྲེལ་བའི་དངོས་བསྟན་བཅུ་བ་བཅུ་གཅིག་པ་བཅུ་གསུམ་པ་གསུམ་ནི་ཀུན་རྫོབ་རྟགས་དང་
ཐལ་བ་གཉིས་ཀར་བཀོད་པས་ཀུན་རྫོབ་རིགས་མཐུན་དང༌། གཞན་བཅུ་གསུམ་དོན་དམ་
རྟགས་དང་ཀུན་རྫོབ་ཐལ་བ་འཕེན་པས་དོན་དམ་རིགས་མི་མཐུན་དང༌། ལྡོག་པ་འདུས་
བྱས་དང་འདུས་མ་བྱས་དག་དོན་དམ་པར་མེད་པ་མི་འཐད་བར་ཐལ། རྣམ་མཁྱེན་གྱི་
དམིགས་པ་ཡོད་པའི་ཕྱིར་ཞེས་པ་ལྟ་བུ་ལྡོག་འགྲོ་བཅུ་གསུམ་ཀུན་རྫོབ་རིགས་མི་མཐུན་དང་།
དོན་དམ་རིགས་མཐུན་འདིར་བསྟན་ལ་མཐའ་འགོག་པའི་ཡན་ལག་ཏུ། དོན་དམ་པར་བར་
རྩེའི་དམིགས་པ་མི་འཐད་པར་ཐལ། དོན་དམ་པར་ཡུལ་གཉིས་མེད་པའི་ཕྱིར་ཞེས་པ་ལྟ་
བུ་བཀོད་ཀྱང་འདིར་བསྟན་ལ་མེད་དོ། །དེ་དག་ལ་ལན་བྱེད་ཚུལ་གསེར་གླིང་བའི་རྟོགས་
དཀར། ཐབས་མཁས་ལ་དོན་དམ་དུ་འདོད་ལན་དང་ཀུན་རྫོབ་ཏུ་ཁྱབ་མེད་ཀྱི་ལན་དང་།
ཕྱིན་ཅི་ལོག་ལ་སྤྲོས་པ་རྣམ་པར་བཞག་པ་སྟེ་གདུལ་བྱའི་ངོར་ཕུང་སོགས་རྟག་མི་རྟག་སྣ་
ཚོགས་སུ་བཞག་པའི་ཕྱིར་དེ་གཉིས་ལ་ཕྱིན་ཅི་ལོག་མ་ལོག་གི་ཁྱད་པར་མི་འཐད་དོ། །ཞེས་
པར། མི་རྟག་སོགས་ཡང་དྭག་ཀུན་རྫོབ་དང་རྟག་སོགས་ལོག་པའི་ཀུན་རྫོབ་ཡིན་པས་ཕྱིན་
ཅི་ལོག་མ་ལོག་གི་ཁྱད་པར་ཡོད་ཅེས། ཀུན་རྫོབ་ཡང་ལོག་དང༌། གཞན་ཐམས་ཅད་ལ་
ཀུན་རྫོབ་ཀྱི་ལན་བྱེད་པར་བཤད་ཀྱང༌། ཐམས་ཅད་ལ་བདེན་གཉིས་ཀྱི་ལན་འདེབས་པ་
མཚུངས་པར་གསུངས་སོ། །བུ་ཊཱི ཀ་ལས་གསེར་གླིང་བས་བཅུ་བ་ལ་བདེན་པ་གཉིས་ཀའི་
ལན་གདབ། བཅུ་གཉིས་པ་ལ་ཡང་དག་ཀུན་རྫོབ་དང་ལོག་པའི་ཀུན་རྫོབ་ཀྱིས་ལན་གདབ།
དང་པོ་གསུམ་པ་བཞི་བ་ལྔ་བ་དྲུག་པ་མ་གཏོགས་པ་རྣམས་ལ་ཀུན་རྫོབ་ཀྱི་ལན་དུ་བཞེད་ནའང་
ཞེས་པ་དེའི་བཞེད་པ་མིན་པ་སྔ་མས་ཤེས་སོ། །རང་ལུགས་ལ། རིགས་མི་མཐུན་གཉིས་

འགྲེལ་མཆན་སྐབས་ལྔ་པ། 348 རྩེ་མོའི་སྦྱོར་བ།
ལ་འགྲེལ་བ་ལྟར་གཙོ་ཆེ་ཡང་ཁྱབ་པ་མ་ངེས་ཏེ། རྣམ་བཤད་ལས། ས་བོན་རང་གི་ངོས་
ནས་མྱུ་གུ་བསྐྱེད་པ་མི་འཐད་པར་ཐལ། ས་བོན་གྱིས་མྱུ་གུ་སྐྱེད་པ་བློའི་སྣང་བའི་དབང་
གིས་བཞག་ཙམ་དུ་ཟད་པའི་ཕྱིར་ཅེས་པ་དོན་དམ་སྒོ་ཅན་གྱི་ཀླན་ཀ་ཡིན་ཡང་ཁྱབ་པ་མ་
གྲུབ་པའི་ལན་རིགས་ཀྱི། དོན་དམ་སྒོ་ཅན་གྱི་ཀླན་ཀ་ལ་ཀུན་རྫོབ་ལ་ལྟོས་ནས་རྟགས་མ་
གྲུབ་ཀྱི་ལན་འབའ་ཞིག་འདེབས་དགོས་པ་མ་ཡིན་ནོ། །ཡང་ས་བོན་གྱིས་མྱུ་གུ་སྐྱེད་པ་བློ་
ལ་སྣང་བའི་དབང་གིས་བཞག་པ་མིན་པར་མྱུ་གུའི་ཐུན་མོང་མ་ཡིན་པའི་སྡོད་ལུགས་ཀྱི་ངོས་
ནས་གྲུབ་པར་ཐལ། ས་བོན་རང་གི་ངོས་ནས་མྱུ་གུ་བསྐྱེད་པའི་ཕྱིར་ཞེས་པ་ཀུན་རྫོབ་སྒོ་
ཅན་གྱི་ཀླན་ཀ་ཡིན་ཡང་ཁྱབ་པ་མ་གྲུབ་པའི་ལན་གདབ་རིགས་པའོ། །ཁྱབ་པ་མེད་པར་
གསུངས་པའི་ཕྱིར་དང་གསེར་ཕྲེང་ལས་འགྲེལ་བར་གསུངས་པ་དང་མི་འགལ་ཏེ། བདེན་
གཉིས་ཀྱི་རིགས་མི་མཐུན་དེ་གཉིས་ཀ་ལ་གཙོ་ཆེ་བ་ལ་དགོངས་སོ། །ཞེས་གསུངས་པའི་
ཕྱིར། རྣམ་བཤད་ཀྱི་དོན་དམ་སྒོ་ཅན་གྱི་རྟགས་ཚིག་སྡུད་བྱས་པ་ཡིན་པས། དོན་ས་བོན་
གྱིས་མྱུ་གུ་སྐྱེད་པ་བློ་ལ་སྣང་བའི་དབང་གིས་བཞག་ཙམ་ལས་རང་གི་ཐུན་མོང་མ་ཡིན་པའི་
སྡོད་ལུགས་ཀྱི་ངོས་ནས་གྲུབ་པས་སྟོང་བའི་ཕྱིར་ཞེས་གོང་འོག་གི་འགྲེལ་གྱིས་ཤེས་སོ། །
རིགས་མཐུན་གཉིས་ལ། གསེར་ཕྲེང་ལས། རིགས་མཐུན་གཉིས་ལ་ནི་ཀུན་རྫོབ་ལ་དེ་
ཉིད་དང་དོན་དམ་ལ་ཡང་དོན་དམ་གྱི་སྒོ་ནས་ལན་གདབ་དགོས་སོ་ཞེས་པ་ལྟར་རོ། རྣམ་
པ་སྟོང་དུ་ཞེས་པ་ཚིག་གསལ་ལས་ལན་མི་ཟད་པ་མཚོན་པ་དང༌། རྟོགས་དཀར་བདུད་
དང་ཁྱབ་འཇུག་སོགས་རྒོལ་བ་སྟོང་ཞེས་པ་གཉིས་བུ་ཉས་རང་ལུགས་བྱས་ཀྱང་། འབུམ་
ཕྲག་གསུམ་པས་བསལ་བྱའི་རྟོག་པ་མང་བོ་བསམ་ཟེར་བ་རྣམས་སྟོང་དུ་ཞེས་པའི་ཡིག་དོན་
ལ་མ་ཞུགས་པས་འབྲེ་ཆེན་པོས་སྔར་ལྟར་བཤད་པ་ལེགས་གསུངས་སོ། །ཀླན་ཀ་འདིདག་
ཐལ་འགྱུར་བ་སོགས་ཀྱིས་བཀོད་ཚུལ་ལམ་བྱེད་ཚུལ་མང་ངོ༌། །

འགྲེལ་མཆན་སྐབས་ལྔ་པ། 349 རྩེ་མོའི་སྦྱོར་བ།
སྐབས་བསྡུ་བ།
གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་
བཅོས་མངོན་པར་རྟོགས་པའི་རྒྱན་ཅེས་བྱ་བ་ལས། སྐབས་བརྒྱད་ཀྱི་ལྔ་བའི་འགྲེལ་
བའོ།། །།
སྨྲས་པ། མི་ལྡོག་རྟགས་ཀྱི་མཚོན་པའི་དྲོད་རྩེ་ལམ། །གོང་ནས་གོང་དུ་
འཕེལ་བའི་ཁྱད་པར་གྱིས། །ཐབས་ཤེས་རྟོགས་པ་བརྟན་པོས་སེམས་ཀུན་ཏུ། །གནས་
པའི་ལམ་གྱིས་མཐོང་རྩེ་མངོན་བྱས་ཏེ། །མཐོང་སྤང་རྟོག་པ་ཟད་པའི་བྱང་ཆུབ་སྒྲུབ། །རྗེས་
ཐོབ་རྟེན་འབྱུང་གཏམ་གྱིས་འགྲོ་དོན་མཛད། །སྙོམས་འཇུག་རྣམ་ལྔའི་ཏིང་འཛིན་རྩལ་
སྦྱངས་ནས། །སྒོམ་སྤང་གཟུང་འཛིན་རྟོག་པའི་ནད་ཀུན་སེལ། །བསལ་བྱ་ལོག་སྒྲུབ་
ཕྲ་རགས་ཀུན་འཇོམས་ནས། །བསོད་ནམས་མང་བོས་མཚོན་པའི་བར་རྩེ་ཡིས། །འབྲས་
བུ་ཀུན་མཁྱེན་ཡེ་ཤེས་བསྐྱེད་པའི་ཚུལ། །རྒྱལ་ཡུམ་རྒྱན་གྱི་སྦས་དོན་འདིར་གསལ་ལྟོས།།
ཞེས་བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་ཆུང་དོན་གསལ་བའི་མཆན་འགྲེལ་
ཀུན་བཟང་ཞིང་གི་ཉི་མ་ཐར་འདོད་མུན་སེལ་ལས། སྐབས་ལྔ་བའི་མཆན་འགྲེལ་
བྱས་ཟིན་ཏོ།། །།

འགྲེལ་མཆན་སྐབས་དྲུག་པ། 350 མཐར་གྱིས་སྦྱོར་བ།
༄༅། །བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་ཆུང་དོན་
གསལ་བའི་མཆན་འགྲེལ་ཀུན་བཟང་ཞིང་གི་ཉི་མ་
ཐར་འདོད་མུན་སེལ་ལས་སྐབས་དྲུག་པའི་
མཆན་འགྲེལ་བཞུགས་སོ། །
རྒྱལ་ཀུན་ཡེ་ཤེས་ཉི་མ་སྟོང་གི་འོད། །
གུར་གུམ་ལྷུན་པོར་བརྩེགས་པ་མཁྱེན་པའི་གཏེར། །
བདག་སེམས་དབྱེར་མེད་བཞུགས་ལ་ཡུམ་དོན་ཀུན། །
མཐར་གྱིས་སྒོམ་པའི་སྦས་དོན་སྣང་བ་སྤེལ། །
གཉིས་པ་བརྟེན་པ་རྒྱུ་འབྲས་ལ་གཉིས། བརྟན་པ་ཐོབ་དོན་དུ་བསྒོམ་པ་མཐར་གྱིས་
སྦྱོར་བ་དང༌། བརྟན་པ་ཐོབ་པ་སྐད་ཅིག་མའི་སྦྱོར་བའོ།།
མཚམས་སྦྱོར་གྱི་གཞུང་བཤད་པ།
དང་བོ་ལ་འགྲེལ་བཀོད་པས་མཚམས་སྦྱར་བ་དང༌། ལེའུའི་གཞུང་བཤད་པ་དང་།
སྐབས་བསྡུ་བའོ། །དང་བོ་ནི། རྩེ་སྦྱོར་གྱི་འོག་ཏུ། ༼ཁ༽རྩེ་མོའི་མངོན་པར་རྟོགས་
པ་ཐོབ་པའི་བྱང་སེམས་སོགས་ཀྱིས་སྐབས་དང་བོ་གསུམ་དུ་བསྟན་པའི་མཁྱེན་གསུམ་གྱི་
རྣམ་པ་སོ་སོ་བ་དང་རྣམ་ཀུན་ཏུ་བསྡུས་པ་ཉིད་དུ་རྟོགས་ཏེ་བསྒོམ་པའི་དོན་རྣམས་སྐྱེ་
ཚུལ་གྱི་གོ་རིམ་བཞིན་དུ་ཡིད་ཀྱིས་བླགས་པ་སྟེ་ཡིད་ངོར་བཀོད་ནས། ༼ང༽བརྟན་པོ་
སྟེ་འབད་མི་དགོས་པར་ལྷུན་གྲུབ་ཏུ་འཇུག་པར་བྱ་བའི་ཕྱིར་དུའོ། །༼ག་༽རྣམ་པར་སྒོམ་
པར་བྱེད་པས་སོ།།

འགྲེལ་མཆན་སྐབས་དྲུག་པ། 351 མཐར་གྱིས་སྦྱོར་བ།
དེའི་དགོས་པ་ནི། ༼ཀ༽མཐར་གྱིས་པའི་མངོན་པར་རྟོགས་པ་འཆད་པའི་རྒྱུ་
མཚན་ནི། ༼ཅ༽སོ་སོ་བ་དང་བསྡུས་པའི་དོན་རྗེས་ཐོབ་ཏུ་རྟོགས་བྱ་སོ་སོར་དང་མཉམ་
བཞག་ཏུ་ཐམས་ཅད་བདེན་སྟོང་དུ་སྒོམ་པར་ཚིག་གསལ་དང༌། གསེར་གླིང་བས་ལུ༽༽
གས་བཟློག་སོ་སོ་དང་ལུགས་འབྱུང་དུ་རྟོགས་པ་བསྡུས་པ་ལ་བྱས་པ་དོན་མིན་ལ། ཉི་སྣང་
དུ༑ མངོན་རྟོགས་མཐའ་དག་མཁྱེན་གསུམ་གྱི་རྣམ་པར་བསྡུས་པ་དང་རྣམ་ཀུན་དང་སེམས་
བསྐྱེད་སོགས་རེ་རེ་མིང་གིས་རྒྱས་པར་བཤད་པ་སོ་སོ་གསུངས་པ་ལྟར་གསེར་ཕྲེང་ལས་
གསུངས་སོ། །
ལེའུའི་གཞུང་བཤད་པ།
གཉིས་པ་ལེའུའི་གཞུང་བཤད་པ་ལ་གཉིས་ཀྱི་དང་བོ་རྩ་བ་ནི། ལམ་གྱི་མཐར་གྱིས་པ་ནི།
སྦྱིན་པ་ནས་ཤེས་རབ་ཀྱི་བར་ཕར་ཕྱིན་དྲུག་དག་དང༌། ལམ་ཁྱད་པར་དུ་བྱེད་པའི་མཐར་
གྱིས་པ་ནི། སངས་རྒྱས་ལ་སོགས་པ་དྲུག་དྲན་པའི་རྗེས་དྲན་དྲུག་དང་། དག་བྱེད་དམ་
ཟིན་བྱེད་ཀྱི་མཐར་གྱིས་པ་ནི། ཆོས་ཐམས་ཅད་དོན་དམ་པར་དངོས་མེད་ངོ་བོ་ཉིད་
དུ་རྟོགས་པའི་ཤེས་རབ་ཀྱིས་ཟིན་པའི་དེ། མཐར་གྱིས་པ་ཡི་བྱ་བར་གྱུར་པ་བཅུ་གསུམ་
དུ་བཞེད་དོ། །མདོ་ནི། བརྒྱད་སྟོང་བར། སེངྒེ་སྒྲ་སྒྲོགས་པའིཕྱིར་ཤེས་རབ་ཀྱི་ཕ་རོལ་
ཏུ་ཕྱིན་པ་རྗེས་སུ་རིག་པར་བྱའོ། །ཞེས་པ་ཡིན་ལ། ཉི་ཁྲིར་སོ་སོར་ཡོད་པ་འགྲེལ་བར་
སྦྱར་རོ། །གསེར་གླིང་བས། བར་དག་དང་ཞེས་པས་དྲན་ཉེ་སོགས་བྱང་ཕྱོགས་སོ་བདུན་
བསྡུས་ཟེར་བ་མི་འཐད་དོ། །བྱ་བར་བཞེད་ཅེས་པས་མཐར་གྱིས་བྱ་བ་སློབ་པ་སྒྲུབ་པ་
ག་དངོས་སུ་བསྟན་དོ། །དེ་གསུམ་ཉི་སྣང་དུ་ཚོགས་ལམ་སྦྱོར་ལམ་འཕགས་ལམ་གསུམ་
ལ་སྦྱར་བ་གཙོ་བོ་ཡིན་གྱི་སྤྱིར་ཡིན་ཁྱབ་མཉམ་ཡིན་ནོ། །དེ་ཡང་མཁྱེན་གསུམ་གྱི་རྣམ་
པ་བརྒྱ་དོན་གསུམ་གོ་རིམ་ཐར་ཆགས་སུ་བསྒོམ་ཞིང་རེ་རེའི་སྐབས་ཕར་ཕྱིན་དྲུག་ལྡན་དང་།

འགྲེལ་མཆན་སྐབས་དྲུག་པ། 352 มམཐར་གྱིས་སྦྱོར་བ།
རྟེན་དཀོན་མཆོག་གསུམ་དྲན་པ་དང༌། མི་མཐུན་ཕྱོགས་བསྲུང་བའི་ཚུལ་ཁྲིམས་དྲན་པ་
དང༌། དགེ་བ་ལ་འཇུག་པའི་གཏོང་བ་དང༌། དེ་དག་རྣམ་པར་དག་པའི་དབང་བོ་སངས་
རྒྱས་བྱང་སེམས་རྒྱལ་ཆེན་བཞི་སོགས་ཀྱི་ལྷ་དྲན་པ་དང་། དེ་དག་ཐམས་ཅད་མི་དམིགས་
པར་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཉམས་སུ་ལེན་ཚུལ་གསུངས་སོ། །
གཉིས་པ་འགྲེལ་བ་ལ་གསུམ་ལས། དང་བོ་སྦྱོར་བ་ཕུན་ཚོགས་ནི། ཅེས་བྱ་བ་
གསུངས་ཏེ། ས་བཅུ་ཡོངས་སུ་རྫོགས་པ་ལ་ཕར་ཕྱིན་བཅུ་མི་དགོས་སམ་ཞེ་ན། སྐྱོན་
མེད་དེ། ཕ་རོལ་ཏུ་ཕྱིན་པ་བཞི་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་ནང་དུ་འདུས་
པའི་ཕྱིར། འདུ་ཚུལ་མཉམ་བཞག་ཏུ་ཤེར་ཕྱིན་བསྒོམ་པའི་རྗེས་ཐོབ་ཏུ་དགེ་བ་རྫོགས་
བྱང་དུ་བསྒྱུར་པའི་ཐབས་མཁས་དང༌། མི་མཐུན་ཕྱོགས་ཟིལ་གྱིས་གནོན་པའི་ཤེས་རབ་
སྟོབས་དང༌། ཇི་ལྟར་སྨོན་པའི་གནས་འགྲུབ་པའི་ཤེས་རབ་སྨོན་ལམ་དང་། ཆོས་སྒོ་མཐའ་
ཡས་པ་འབྱེད་པའི་ཤེས་རབ་ཡེ་ཤེས་ཏེ་བཞིར་འདུ་བ་རྒྱན་སྣང་ལྟར་དང༌། ཚིག་གསལ་
ཡང་ཕལ་ཆེར་འདྲའོ། །ཡེ་ཤེས་ཞབས་ཀྱིས་ཕྱིན་དྲུག་རེ་རེ་ལ་བཞི་བཞི་འདུ་བར་བཤད་
དོ༑ ༑སྦྱིན་པའི་ཕ་རོལ་ཕྱིན་པ་ལ་སོགས་པ་འཁོར་གསུམ་རྣམ་པར་དག་པས་རབ་
ཏུ་ཕྱེ་བ་དྲུག་རྣམ་པ་ཐམས་ཅད་དུ་སྟེ་ཆ་ཐམས་ཅད་ནས་ཡོངས་སུ་རྫོགས་པས་ས་བཅུ་
ཡང་དག་པར་སྒྲུབ་པར་བྱེད་པ་དྲུག་དང་། མདོ་ནི། རབ་འབྱོར་གྱིས། ནས། དེ་ལ་
ངོ་བོ་ཉིད་མེད་དོ། །ཞེས་རབ་འབྱོར་གྱིས་མཐར་གྱིས་བྱ་བ་བསླབ་པ་སྒྲུབ་པ་གསུམ་དྲིས་
པའི་ལན་དུ་ཕར་ཕྱིན་དྲུག་རེ་རེའི་མདོ་སོ་སོར་གསུངས་སོ། །གཉིས་པ་བསམ་པ་ཕུན་ཚོགས་
རྗེས་དྲན་དྲུག་གི་དང་པོ་ནི། འདིར་མདོ་ལས་སངས་རྒྱས་སོགས་ལ་དྲན་པ་ཉེ་བར་བཞག་
པ་ཙམ་ལས་བྱང་ཕྱོགས་ལྷག་མ་དངོས་སུ་མ་གསུངས་ཀྱང་། སློབ་དཔོན་གྱི་འགྲེལ་བ་ཆེ་
ཆུང་གཉིས་སུ་དྲན་པ་ཉེ་བར་བཞག་པ་དང་ལ་སོགས་པས་སྟོབས་ལྔའི་བར་སྡེ་ཚན་ལྔ་དང་།
བྱང་ཆུབ་ཀྱི་ཡན་ལག་གི་རྣམ་པ་དང༌། འཕགས་པའི་ལམ་ཡན་ལག་བརྒྱད་པ་སྟེ།

353 མཐར་གྱིས་སྦྱོར་བ།
འགྲེལ་མཆན་སྐབས་དྲུག་པ།
ལམ་གསུམ་པོ་དོན་དམ་པར་དྲན་པ་དང་ཡིད་ལ་བྱར་མེད་པའི་ཀུན་རྫོབ་དེའི་མཚན་ཉིད་
ཀྱི་སྒོ་ནས་འབྲས་བུ་སངས་རྒྱས་རྗེས་སུ་དྲན་པ་རྣམ་པ་གསུམ་པོ། གོ་རིམ་བཞིན་དུ་
ངེས་པར་འབྱེད་པའི་ཆ་དང་མཐུན་པ་དང༌། མཐོང་བ་དང༌། སྒོམ་པའི་ལམ་གསུམ་
གྱི་གནས་སྐབས་སུ་སངས་རྒྱས་རྗེས་སུ་དྲན་ཚུལ་རྗོད་པར་བྱེད་པ་དང་སྦྱར་རོ། །མདོ་
ནི་ཉི་སྣང་དུ། རབ་འབྱོར་གཞན་ཡང༌། ནས། ལྷ་རྗེས་སུ་དྲན་པ་བསྒོམ་མོ། །ཞེས་པའི་
མདོར་བསྟན་ཟུར་དུ་མ་སྦྱར་ཀྱང་། དེ་ནས་སངས་རྒྱས་རྗེས་སུ་དྲན་པའོ་ཞེས་གཟུགས་སོགས་
ཕུང་བོ་ལྔ་ཡིད་ལ་མི་བྱེད་པའི་སངས་རྒྱས་རྗེས་དྲན་ཚོགས་ལམ་དང་། རབ་འབྱོར། ནས།
དྲན་པའོ་ཞེས་མཚན་དཔེ་ཡིད་ལ་མི་བྱེད་པ་དྲོད་དང་། རབ་འབྱོར། ནས། དྲན་པའོ་
ཞེས་ཟག་མེད་ཀྱི་ཕུང་བོ་ལྔ་ཡིད་ལ་མི་བྱེད་པ་རྩེ་མོ་དང་། རབ་འབྱོར། ནས། དྲན་པའོ་
ཞེས་སྟོབས་བཅུ་སོགས་ཡིད་ལ་མི་བྱེད་པ་བཟོད་པ་དང་། རབ་འབྱོར། ནས། དྲན་པའོ་
ཞེས་རྟེན་འབྲེལ་ཡིད་ལ་མི་བྱེད་པ་ཆོས་མཆོག་སྟེ་སངས་རྒྱས་རྗེས་དྲན་ལྔ་དང་། རབ་འབྱོར།
ནས། འཕགས་པའི་བདེན་པ། ནས། རྣམ་མཁྱེན་རྫོགས་པར་བྱེད་ཅེས་པས་སྒོམ་ལམ་
བསྟན་པར་གསུངས་པ་ལྟར་རྔོག་ཊཱིཀ་ཏུ་ཡང་གསུངས་ལ། ལེའུ་བརྒྱད་མར་རྗེས་དྲན་ལྔ་
གསུངས་པ་ལམ་སོ་སོར་མ་སྦྱར་རོ། །གསེར་ཕྲེང་ལས། མདོ་ལས་དྲན་པ་ཉེ་བར་བཞག་
པ་ཙམ་བཤད་ཀྱང་། དེས་ཕྱོགས་མཐུན་ལྷག་མ་མཚོན་པར་བྱས་ནས་མདོའི་ཆོས་སོ་བདུན་
པོ་དེ་ཚན་པ་གསུམ་དུ་བཅད་ནས་ལམ་གསུམ་གྱིས་སངས་རྒྱས་དྲན་ཚུལ་དེས་བསྟན་པར་
བཞེད་དོ། །ཞེས་དང་། སློབ་དཔོན་འདིས་དེ་ལྟར་དྲན་པའི་གནས་སྐབས་གསུམ་དུ་མཛད་
པ་ནི། མདོ་ནས་བཅུ་གཉིས་པོ་ཐམས་ཅད་ལ་མཐར་གྱིས་བྱ་བ་སོགས་གསུམ་མཛད་པ་
དེའི་ཚིག་དང་བསྟུན་པར་སྣང་ཡང་། འཕགས་པ་དང་མི་འགལ་བར་ཚོགས་ལམ་ནས་འདི་
བཞག་གོ །ཞེས་གསུངས་པས་མདོ་ཡང་སྦྱར་རོ། །མཐོང་སོགས་ལ་སོ་སོར་མི་སྦྱོར་བར་
དངོས་སུ་སྦྱོར་མཐོང་སྒོམ་གསུམ་གྱི་སྐབས་ལ་རྗེས་དྲན་དྲུག་སྦྱར་ཀྱང་དོན་ལ་ཚོགས་ལམ་

འགྲེལ་མཆན་སྐབས་དྲུག་པ། 354 མཐར་གྱིས་སྦྱོར་བ།
ནས་བཞག་པས་འཕགས་པ་དང་དགོངས་པ་གཅིག་གོ །འདིར་བཅུ་གཉིས་ཞེས་པ་དང་པོ་
བཅུ་གཉིས་སོ། །གཉིས་པ་ནི། གནས་སྐབས་དང་དྲན་ཚུལ་སྔར་བཤད་པ་དེ་བཞིན་དུ་
སྦྱོར་མཐོང་སྒོམ་གསུམ་གྱི་སྐབས་སུ་ཆོས་དཀོན་མཆོག་གི་ཡོན་ཏན་དྲན་པའི་ཞར་ལ། དགེ་
བ་དང་མི་དགེ་བ་དང་ལུང་དུ་མ་བསྟན་པའི་ཆོས་རྣམས་དོན་དམ་པར་དྲན་པ་མེད་ཅིང་
ཀུན་རྫོབ་ཏུ་བླང་དོར་བཏང་སྙོམས་སུ་བྱས་པའི་མཚན་ཉིད་ཇི་ལྟ་བ་བཞིན་དུ་རྗེས་སུ་དྲན་
པ་དང་། མདོ་ནི། རབ་འབྱོར་ཇི་ལྟར། ནས། ལྟ་ཅི་ཞིག་སྨོས་ཞེས་པའོ། །གསུམ་པ་ནི།
གནས་སྐབས་དང་དྲན་ཚུལ་སྔ་མ་བཞིན་དུ་བྱང་ཆུབ་སེམས་དཔའ་འཕགས་པ་ཕྱིར་
མི་ལྡོག་པའི་དགེ་འདུན་དོན་དམ་པར་དྲན་པ་མེད་པའི་ཀུན་རྫོབ་ཏུ་དེའི་མཚན་ཉིད་རྗེས་
སུ་དྲན་པ་དང་། མདོ་ནི། རབ་འབྱོར། ནས། ལྟ་ཅི་ཞིག་སྨོས་ཞེས་པའོ། །འདི་གསུམ་
དྲན་ཚུལ་དཀོན་མཆོག་རྗེས་དྲན་གྱི་མདོ་ལྟར། སངས་རྒྱས་ནི། རིག་པ་དང་ཞབས་སུ་
ལྡན་པ་སོགས་དང༌། ཆོས་ནི། ཐོག་མར་དགེ་བ་སོགས་དང༌། དགེ་འདུན་ནི། ལེགས་
པར་ཞུགས་པ་སོགས་སུ་དྲན་པར་གསེར་ཕྲེང་ལས་གསུངས་སོ། །ཚིག་གསལ་ལས། ལམ་
རྣམས་སངས་རྒྱས་ཀྱི་འཕྲིན་ལས་ཡིན་པས་དེ་དྲན་པས་བྱེད་པ་པོ་དྲན་ཞེས་པ་དང་། ཆོས་
མི་དགེ་བ་སོགས་ལ་མི་འཇུག་པར་དགེ་བ་ལ་འཇུག་པར་དྲན་པ་ཞེས་པ་དང༌། དགེ་འདུན་
ལ་སྔ་མ་བཞིན་ཞེས་པ་དགེ་འདུན་ཉི་ཤུའི་སྐབས་ལ་འཆད་པ་སོགས་དོན་མིན་ནོ། །སངས་
རྒྱས་ལ་བཤད་པ་དེ་བཞིན་དུ་བཞི་བ་རང་གིས་ཁས་བླངས་པའི་དམ་སྡོམ་བསྲུང་བའི་ཚུལ་
ཁྲིམས་དྲན་པ་དང་། མདོ་ནི། རབ་འབྱོར། ནས། ལྟ་ཅི་ཞིག་སྨོས་ཞེས་པའོ། །ལྔ་བ་ནི།
དགེ་བ་སྒྲུབ་པའི་ཆོས་ཟང་ཟིང་གཏོང་བ་དྲན་པ་དང་། མདོ་ནི། རབ་འབྱོར། ནས། ལྟ་
ཅི་ཞིག་སྨོས་ཞེས་པའོ། །དྲུག་པ་ནི། རྣམ་པར་དག་པའི་གྷ་སངས་རྒྱས་བྱང་སེམས་དང་
འཇིག་རྟེན་སྐྱོང་བ་བཞི་སོགས་ཐུགས་ཁྲེལ་སྙམ་དུ། དབང་བོའི་ཚུལ་དུ་རྗེས་སུ་དྲན་པ་
དང་། མདོ་ནི། རབ་འབྱོར། ནས། ལྟ་ཅི་ཞིག་སྨོས་ཞེས་པའོ། །གསུམ་པ་དེ་དག་དག་

འགྲེལ་མཆན་སྐབས་དྲུག་པ། 355 མཐར་གྱིས་སྦྱོར་བ།
བྱེད་ཀྱི་སྦྱོར་བ་ནི། གཟུགས་ལ་སོགས་པའི་ཆོས་ཐམས་ཅད་བདེན་པའི་དངོས་པོ་མེད་
པའི་ངོ་བོ་ཉིད་དུ་ཁོང་དུ་ཆུད་པས། ཀུན་རྫོབ་ཏུ་མཁྱེན་གསུམ་གྱི་རྣམ་པ་མ་ལུས་པ་
རིམ་ཅན་དུ་རྟོགས་པའི་བྱ་བ་གང་ཡིན་པ་དེ་ནི་འདིར་མཐར་གྱིས་པའི་བྱ་བར་བཞེད་
པ་ཡིན་ནོ། །མདོ་ནི། རབ་འབྱོར་གཞན་ཡང༌། ནས། བདུད་རིས་ཀྱི་ལྷ་རྣམས་ཀྱིས་
ཚུགས་པར་དཀའ་བ་ཡིན་ནོ་ཞེས་པའོ། །ཚིག་གསལ་ལས། ཁོང་དུ་ཆུད་པས་ཞེས་བྱ་བ་
ནི་མོས་པ་ཡིད་ལ་བྱེད་པས་སོ། །རྟོགས་པས་ཞེས་བྱ་བ་ནི་དེ་ཁོ་ན་ཉིད་ཡིད་ལ་བྱེད་པས་
སོ༑ ༑ཡང་ན་དེ་དག་མངོན་པར་རྟོགས་པའི་དོན་དང་སྙིང་བོའི་དོན་ལས་སོ། །ཡང་ན་
རྣམ་གྲངས་ཀྱིས་བསྟན་པའོ་ཞེས་པ་ལྟར། བུ་ཉ་སོགས་ཀྱིས་བཤད་པས་གསེར་ཕྲེང་དུ་བཀོད་
ཀྱང༌། གོང་གི་འགྲེལ་ལྟར་རྣམ་བཤད་དུ་གསུངས་པ། གསེར་ཕྲེང་ལས། འདི་དག་ཀྱང་
མཐར་གྱིས་པར་མ་ཟད་ཐེག་ཆེན་གྱི་ལམ་ཐམས་ཅད་ལ་དགོས་ཤིང་། ཞེས་སོགས་ཀྱི་
དགོངས་པ་ཡིན་ཏེ། ཐེག་ཆེན་གྱི་ལམ་ཐམས་ཅད་ལ་བདེན་མེད་རྟོགས་པའི་ལམ་རབ་ཀྱིས་
ཟིན་པའི་དོན་དམ་ཉམས་སུ་ལེན་པ་དགོས་པའི་ཕྱིར། ཚུལ་ཁྲིམས་གསུམ་དང་གཏོང་བ་
ལུས་སྲོག་འགྱེད་པའི་གཏོང་བ་དང་ལྷ་ཁམས་གསུམ་གྱི་ལྷ་འཕགས་པར་བྱས་ནས་དེ་དག་
དྲན་ཚུལ། ཚུལ་ཁྲིམས་ཀྱི་ཕན་ཡོན་རྒྱུད་བསིལ་བ་སོགས་དང༌། གཏོང་བ་མཛའ་བཤེས་
འཕེལ་བ་སོགས་དང་། ལྷ་དག་ལས་ཁྱད་པར་ཅན་ལས་གྲུབ་པ་དང་སྒྲོལ་མ་སོགས་ཀྱི་ཡོན་
ཏན་དྲན་པ་ལ་བྱས་པ་ཡང་སྔར་གྱི་ཚིག་འགྲེལ་དང་མི་མཐུན་པས་དོན་མིན་ནོ། །བུ་ཉ་
སོགས་སྔ་མ་ཕལ་ཆེར་གྱིས་འགྲེལ་བཤད་གཉིས་ཀྱི་བཤད་པ་རང་ལུགས་སུ་བྱས་སྣང་ཡང་།
རྗེ་ཡབ་སྲས་དང་ལོ་ཆེན་གྱིས་ཡུམ་མདོ་དང་འཕགས་སེང་གི་གཞུང་ལ་བསྟེན་ནོ། །

འགྲེལ་མཆན་སྐབས་དྲུག་པ། 356 མཐར་གྱིས་སྦྱོར་བ།
སྐབས་བསྡུ་བ།
གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་
བཅོས་མངོན་པར་རྟོགས་པའི་རྒྱན་ཅེས་བྱ་བ་ལས། སྐབས་བརྒྱད་ཀྱི་དྲུག་པའི་འགྲེལ་
བའོ།། །།
སྨྲས་པ། ལམ་ཀྱི་ངོ་བོ་མཐར་སྦྱོར་ཕར་ཕྱིན་དྲུག །ཁྱད་པར་བྱེད་པ་རྗེས་དྲན་
རྣམ་དྲུག་གིས། །དག་བྱེད་ལམ་དང་འབྲེལ་བར་བསྒོམ་པའི་ཚུལ། །རྒྱལ་བ་གཉིས་པའི་
བཞེད་དོན་འདིར་གསལ་ལོ། །ཞེས་བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་
ཆུང་དོན་གསལ་བའི་མཆན་འགྲེལ་ཀུན་བཟང་ཞིང་གི་ཉི་མ་ཐར་འདོད་མུན་སེལ་ལས།
སྐབས་དྲུག་པའི་མཆན་འགྲེལ་བྱས་ཟིན་ཏོ།། །།

འགྲེལ་མཆན་སྐབས་བདུན་པ། 357 སྐད་ཅིག་མའི་སྦྱོར་བ།
༄༅། །བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་ཆུང་དོན་
གསལ་བའི་མཆན་འགྲེལ་ཀུན་བཟང་ཞིང་གི་ཉི་མ་
ཐར་འདོད་མུན་སེལ་ལས་སྐབས་བདུན་པའི་
མཆན་འགྲེལ་བཞུགས་སོ། །
ཤེས་བྱའི་དཀྱིལ་འཁོར་ཀུན་ལ་ཁྱབ་པའི་ཐུགས། །
རབ་འབྱམས་གཞུང་ཀུན་ཇི་བཞིན་འབྱེད་པའི་གསུང་། །
རྒྱ་མཚོའི་གོས་ཅན་ཁྱབ་པའི་སྐུ་མངའ་བ། །
རྩ་བའི་བླ་མས་དུས་ཀུན་འབྲལ་མེད་སྐྱོངས། །
གཉིས་པ་བརྟན་པ་ཐོབ་པ་སྐད་ཅིག་མའི་སྦྱོར་བ་ལ། འབྲེལ་བཀོད་པས་མཚམས་
སྦྱར་བ། ལེའུའི་གཞུང་བཤད་པ། སྐབས་བསྡུ་བའོ། །
མཚམས་སྦྱོར་གྱི་གཞུང་བཤད་པ།
དང་པོ་ནི། རྣམ་བཤད་དུ་བུ་ཉ་སོགས་ལྟར་དབྱེ་བ་འདིའི་ཁུངས་སུ་བྱས་པས། དེ་ལྟར་
ན་བུ་ཊཱིཀ་ལྟར་ངོ་བོ་དང་དབྱེ་བ་གཉིས། དང་པོ་ནི། ༼ཁ༽མཐར་གྱིས་པའི་མངོན་པར་
རྟོགས་པ་རྣམ་པར་བསྒོམས་པ་མཐར་ཕྱིན་པས་ནི། ༼ང༽དེའི་རྒྱུ་མཚན་ནི། གྲངས་
མེད་གསུམ་དུ་རིམ་གྱིས་སྒོམ་པས་ཤིན་ཏུ་གོམས་པར་བྱས་པའི་ཕྱིར། ༼ག༽རྣམ་པ་
དེ་དག་ཉིད་སྐད་ཅིག་མ་གཅིག་གིས་སྒོམ་ནུས་པས་སོ། །༼ཀ༽མཐར་གྱིས་སྦྱོར་བའི་
འོག་ཏུ་སྐད་ཅིག་མ་གཅིག་པའི་མངོན་པར་རྫོགས་པར་ཏེ། ཆོས་ཐམས་ཅད་བྱང་ཆུབ་
པ་འཆད་རིགས་པ་ཡིན་ཏེ། གཉིས་པ་ནི། སྐད་ཅིག་སྦྱོར་དེ་ཡང་ཆོས་ཅན། བཞི་ཡོད་

འགྲེལ་མཆན་སྐབས་བདུན་པ། 358 སྐད་ཅིག་མའི་སྦྱོར་བ།
དེ༑ ངོ་བོ་གཅིག་ལ་ལྡོག་པས་ཕྱེ་བའི་མཚན་ཉིད་ཀྱི་རྣམ་པ་བཞི་ཡོད་པས་སོ། །གསེར་
ཕྲེང་དང་རྟོགས་སྣང་དུ་དབྱེ་བ་གཞུང་བཤད་ལ་མར་སྦྱར་བ། རེད་མདའ་བ་ལྟར་ཡིན་
པས་འགལ་བ་མེད་ལ། མཚམས་སྦྱར་དུ་དངོས་སུ་མ་གསུངས་ཀྱང་། བཞི་བོ་སྤྱིའི་མཚམས་
སྦྱར་དུ་བྱས་ཀྱང་ཆོག་གམ་དཔྱད། དེ་ཡང་ཡིན་ཁྱབ་མཉམ་ཡིན་ཀྱང་། ཡོན་ཏན་མངོན་
དུ་བྱེད་ཚུལ་གྱིས། དེ་དག་གི་ཡུལ་ཟག་མེད་ཀྱི་སྦྱིན་པ་ནས་དཔེ་བྱད་ཀྱི་བར་གྱི་རྟོགས་རིགས་
ཀྱི་ནུས་པ་ས་བདུན་པ་མན་ཆད་དུ་མཐར་ཐུག་པ་མ་ཐོབ་ལ། སྒོམ་ཚེ་ཡང་འབད་རྩོལ་རགས་
པ་དང་བཅས་ནས་སྒོམ་པས། རྣམ་པར་མ་སྨིན་པ་དང༌། དག་ས་དང་ཁྱད་པར་རྒྱུན་མཐའི་
སྐབས་རྟོགས་རིགས་ཀྱི་ནུས་པ་མཐར་ཐུག་པ་དང༌། སྒོམ་ཚེ་འབད་རྩོལ་རགས་པ་མེད་
པར་སྒོམ་པས། རྣམ་པར་སྨིན་པ་སྟེ། དེ་སྒོམ་པའི་ལམ་མངོན་དུ་བྱས་ཚུལ་གྱིས་དང༌།
ཡུལ་གྱི་རང་བཞིན་རྟོགས་ཚུལ་གྱིས། ཕྱི་མ་གཉིས་ཆོས་ཐམས་ཅད་དོན་དམ་པར་མཚན་
ཉིང་མེད་པ་དང༌། གཟུང་འཛིན་རྫས་གཞན་གྱིས་སྟོང་བར་མངོན་སུམ་དུ་རྟོགས་པ་ཐར་
ཐུག་པའི་ཆ་ནས་བཞག་གོ །སྔ་མ་གཉིས་ནི། གསེར་ཕྲེང་ལས། ཡུལ་ཅན་རྣམ་སྨིན་
ཡིན་མིན་མི་རུང་བས། ཡུལ་ལ་བྱ་ཞིང་། དེ་གཅིག་གི་ཡུལ་གཉིས་ཀའིའང་ཡིན་པའི་
ཕྱིར། ཞེས་པ་ནས། དང་པོའི་ཡུལ་ནི་རང་གི་རྒྱུད་ལ་ནུས་པ་མཐར་ཐུག་པ་མ་སྨིན་པ་
དང་། ཕྱི་མ་ནི་རང་གི་རྒྱུད་ལ་དེ་ལྟར་སྐྱེས་པའི་གནས་སྐབས་ཀྱི་དབང་དུ་བྱས་ནས་བཞག་
གོ་ཞེས་པ་ལྟར་རོ། །རྣམ་སྨིན་ཡིན་མིན་གསེར་ཕྲེང་དུ་གསུམ་བཀོད་པའི་དང་པོ་ཚིག་གསལ་
ལས། ས་དང་པོ་ལ་འཇིག་རྟེན་ལས་འདས་པ་དང༌། ས་བརྒྱད་པར་མཚན་མ་མེད་པ་དང་།
སངས་རྒྱས་ཀྱི་ས་ལ་བསམ་མི་ཁྱབ་ཅིང་ལྷུན་གྱིས་གྲུབ་པ་རྣམ་པར་སྨིན་པ་དང་། མཐོང་ལམ་
མན་རྣམ་པར་སྨིན་པ་མ་ཡིན་པར་བྱས་ནས། དེ་དག་གི་ཟག་མེད་ནི་སོ་སྐྱེའི་ཆོས་དེ་དག་
གི་ཆོས་ཉིད་ཡིན་ཟེར། གཉིས་པ་རྟོགས་དཀར། ཐོག་མ་ནི་རྣམ་པར་སྨིན་པ་མ་ཡིན་པ་
སྟེ༑ ཕྱི་རོལ་གྱི་རྒྱུ་དང་རྐྱེན་གྱིས་མངོན་པར་འདུས་མ་བྱས་པ་ཟག་པ་མེད་པ་ཞེས་བྱ་བ་

འགྲེལ་མཆན་སྐབས་བདུན་པ། 359 སྐད་ཅིག་མའི་སྦྱོར་བ།
ཉོན་མོངས་མེད་པའི་ཆོས་ཐམས་ཅད་དོ། ཆོས་མངོན་པ་ལས། ཟག་མེད་ལམ་གྱི་བདེན་
པ་དང་ཞེས་སྨོས་པས། འདིར་ལམ་གྱི་བདག་ཉིད་ཅན་གྱི་སྦྱིན་པ་ལ་སོགས་པ་གང་ཡིན་
པ་དེ་རྣམས་ཀྱི་སྐད་ཅིག་མ་གཅིག་པའི་མཚན་ཉིད་ནི། ཞེས་དང༌། རྣམ་པར་སྨིན་པ་ནི་
འཚང་རྒྱ་བ་ཉིད་ཀྱི་འབྲས་བུ་སྟེ་འཚང་རྒྱ་བ་ལ་མངོན་དུ་ཕྱོགས་པ་དེ་དང་ལྡན་པའི་ཟག་
པ་མེད་པར་ཆོས་ཐམས་ཅད་ལ་དམིགས་པ་རབ་ཀྱི་མཆོག་ཏུ་གྱུར་བའི་སྦྱིན་པ་ལ་སོགས་
པ༑ ཞེས་དང་པོ་ལ་ཕྱི་དོན་གྱིས་མ་བསྐྱེད་པའི་ཟག་མེད་ལམ་བདེན་དང༌། གཉིས་པ་ལ་
འབྲས་བུ་སངས་རྒྱས་སྟེར་བའི་ལམ་བདེན་བཞག་ལ། གསུམ་པ་བོད་སྔ་མ་རྣམས། ས་
དང་པོ་ནས་བདུན་པའི་བར་འབད་རྩོལ་ལ་ལྟོས་པས་མ་སྨིན་པ་དང༌། ས་བརྒྱད་པ་ཡན་དེ་
ལ་མི་ལྟོས་པར་འབྱུང་བས་སྨིན་པ་ཟེར་པས། དང་པོ་ལྟར་ན་སོ་སྐྱེ་རྒྱུད་ཀྱི་ཆོས་ཉིད་ལ་
བྱེད་ན། ས་དང་པོའི་ཆོས་ཉིད་ཀྱང་དེར་བཞག་དགོས་པར་ཐལ། དེ་སོ་སྐྱེའི་ཆོས་ཉིད་
དང་དབྱེར་མེད་པའི་ཕྱིར། ཆོས་ཅན་ལ་བྱེད་ན། རྣམ་སྨིན་མིན་པ་ཟག་མེད་མི་འཐད་
པར་ཐལ་ལོ། །གཉིས་པ་ལྟར་ན། རྣམ་པར་སྨིན་པའི་དོན་སངས་རྒྱས་ཀྱི་འབྲས་བུ་སྟེར་
བར་བཤད་པ་གང་ཞིག །ཟག་མེད་ལམ་བདེན་ལ་དེ་མ་ཚང་བའི་རྒྱ་མཚན་བཤད་དགོས་
སོ༑ ༑གསུམ་པ་ལྟར་ན། རྣམ་པར་སྨིན་པ་མ་ཡིན་པ་ལ་མདོ་འགྲེལ་ལས་ཚན་དཔེ་སོགས་
བཞག་པས། དེ་ས་བདུན་པ་མན་ལ་ཇི་ལྟར་འགྲིག་ཅེས་བཀག་གོ །རྟོགས་སྣང་དུ།
བདུན་པ་མན་ཆད་དུ་ཟག་མེད་ཀྱི་ཡོན་ཏན་རྣམས་ནི་འབད་རྩོལ་གྱིས་བསྐྱེད་པར་བྱ་བ་ཡིན་
པའི་ཕྱིར་རྣམ་པར་སྨིན་པ་ཞེས་བྱ་ལ། དེ་དག་མངོན་དུ་བྱེད་པའི་ལྡོག་པ་ནས་རྣམ་པར་
སྨིན་པ་མ་ཡིན་པའི་སྐད་ཅིག་སྦྱོར་ཞེས་བྱའོ། །ཞེས་པ་དང༌། རྣམ་བཤད་དུ། སྐད་ཅིག་
མ་བཞིའི་དང་པོས་བདུན་པ་མན་ཆད་དུ་རྩོལ་བས་བསྒྲུབས་པས་ན། རྣམ་པར་སྨིན་པ་མ་
ཡིན་པའི་ཟག་པ་མེད་པའི་ཆོས་ཞེས་པ་ཡང་། གསེར་ཕྲེང་ལྟར་བྱ་ཡི། ས་བདུན་པ་མན་
ཆད་དུ་རྒྱུད་ལ་སྐྱེས་པའི་ཆོས་ལ་མི་བྱ་སྟེ། རྣམ་པར་སྨིན་པ་མ་ཡིན་པའི་ཟག་མེད་ཀྱི་ཆོས་

འགྲེལ་མཆན་སྐབས་བདུན་པ། 360 སྐད་ཅིག་མའི་སྦྱོར་བ།
ལ༑ སྦྱིན་པ་ནས་དཔེ་བྱད་བརྒྱད་ཅུའི་བར་རྩ་འགྲེལ་གཉིས་ཀར་གསུངས་པ་ལྟར་རྒྱལ་ཚབ་
མཁས་གྲུབ་གཉིས་ཀས་གསུངས་པའི་ཕྱིར། དེས་ན་ས་བདུན་པ་མན་ཆད་ཀྱིས་ཟག་མེད་
ཀྱི་ཡོན་ཏན་རྣམས་འབད་རྩོལ་གྱིས་བསྒོམ་པའམ། དེ་དག་སྒོམ་པའི་བློ་འབད་རྩོལ་གྱིས་
བསྐྱེད་པའི་དོན་ཡིན་ཏེ། རྣམ་བཤད་ལས། རྒྱུན་མཐའི་བར་ཆད་མེད་ལམ་ལ་གནས་པའི་
རྒྱུན་མཐའ་བའི་རྒྱུད་ཀྱི་རྣམ་པར་སྨིན་པ་མ་ཡིན་པའི་ཟག་མེད་ཀྱི་ལམ་རྣམས་མངོན་དུ་བྱེད་
པའི་སྐད་ཅིག་གཅིག་པའི་རྟོགས་པ་འདི་ནི་ཆོས་ཅན། ཞེས་དང༌། རྟོགས་སྣང་ལས། རྣམ་
པར་སྨིན་པ་མིན་པའི་ཟག་མེད་ཀྱི་ཆོས་རིགས་གཅིག་མངོན་དུ་བྱས་པའི་དུས་སུ་ཀུན་མངོན་
དུ་བྱེད་ནུས་པའི་སློབ་ལམ་གྱི་ཡེ་ཤེས་མཐར་ཐུག་ཡིན་པའི་ཕྱིར་ཞེས། རྣམ་པར་མིན་པ་
མ་ཡིན་པའི་ཟག་མེད་རྣམས་རྒྱུན་མཐའི་རྗེས་སུ་མངོན་དུ་བྱེད་པར་གསུངས་པའི་ཕྱིར། ས་
བདུན་པ་མན་གྱི་ཟག་མེད་ལ་ཇི་ལྟར་འགྲིག །དེས་དཔལ་ལྡན་པས་གསེར་ཕྲེང་དང་མི་མཐུན་
པར་བཤད་པ་ཡང་ཁེགས་སོ། །ལོ་ཆེན་གྱིས་འདི་བཞི་ས་བདུན་པ་བརྒྱད་པ་དགུ་བ་བཅུ་
བ་ལ་རིམ་བཞིན་ཐོབ་པར་བཞག་པའང་མི་འཐད་དོ། །སྤྱིར་རྣམ་པར་སྨིན་མ་སྨིན་ནི། འབད་
རྩོལ་རགས་པ་དང་བྲལ་མ་བྲལ་ལ་བྱེད་པས་མི་འདྲའོ། །རྗེ་བཙུན་པ་དང་བསོད་གྲགས་
པ་སོགས་ཀྱིས་འདི་བཞི་དང་རྒྱུན་མཐའི་བར་ཆད་མེད་ལམ་དོན་གཅིག་ཏུ་བཞེད་པས། སྐད་
ཅིག་སྦྱོར་ལ་འདི་བཞི་གང་རུང་མི་དགོས་ཟེར། རྣམ་བཤད་ལས། སྐད་ཅིག་སྦྱོར་སྒོམ་
པའི་སྐབས་སུ། ཇི་ལྟར་སྐྱེས་བུའི་ཟོ་ཆུན་རྒྱུད། །ཞེས་པའི་དཔེ་ལྟར་ན། ཟག་མེད་ཀྱི་
ཆོས་གཅིག་མངོན་དུ་གྱུར་པ་ན་ལྷག་མ་རྣམས་ལ་སྒྲིམ་མི་དགོས་པར་དཀྱུས་གཅིག་ལ་གོ་
རིམ་མ་འཆོལ་བར་མངོན་སུམ་དུ་འགྱུར་བའོ། །དེ་རྒྱུན་མཐའི་སྦྱོར་བའི་ལམ་གྱི་ཚེ་ཡིན་
ལ་བར་ཆད་མེད་ལམ་གྱི་ཚེ་ནི་མངོན་པར་རྟོགས་པ་དེ་མ་ཐག་ནུས་པ་མཐུ་ཅན་གྱི་བདག་
ཉིད་དུ་གྱུར་པའི་སྒོ་ནས་སྟོང་ཉིད་ལ་མཉམ་པར་བཞག་བཞིན་པའི་ངང་ནས་རྣམ་མཁྱེན་
སྐད་ཅིག་དང་པོར་འཕོ་བར་ཤེས་པར་བྱ་ལ། ཞེས་པར་བརྟེན་ནས། རྒྱུན་མཐའི་སྦྱོར་

འགྲེལ་མཆན་སྐབས་བདུན་པ། 361 སྐད་ཅིག་མའི་སྦྱོར་བ།
བའི་ལམ་སྐད་ཅིག་སྦྱོར་དུ་འདོད་དེ། རོལ་མཚོ་ལས། ཁ་ཅིག་རྒྱུན་མཐའི་སྦྱོར་བའི་ལམ་
དེ་སྐད་ཅིག་སྦྱོར་མིན་ཟེར་ན། དེ་ཡིན་པར་ཐལ། མཁྱེན་གསུམ་གྱི་རྣམ་པ་བརྒྱ་བདུན་
ཅུ་རྩ་གསུམ་སྒོམ་པར་བྱེད་པའི་སྐད་ཅིག་སྦྱོར་ཡོད་པའི་ཕྱིར་ཞེས་དང་། བསོད་གྲགས་
པའི་མཐའ་དཔྱོད་ལས། རྒྱུན་མཐའི་སྦྱོར་བའི་ལམ་དེ་སྐད་ཅིག་སྦྱོར་ཡིན་པ་གང་ཞིག །སྐད་
ཅིག་སྦྱོར་བཞི་བོ་གང་རུང་མ་ཡིན་པའི་ཕྱིར་ཞེས་གསུངས་པའི་ཕྱིར། རྣམ་བཤད་ཀྱི་དེ་
ནི༑ དཀྱུས་ཐོགས་གཅིག་ལ་མཁྱེན་གསུམ་གྱི་རྣམ་པ་བརྒྱ་དོན་གསུམ་གོ་རིམ་ངེས་ཅན་
དུ་རིམ་གྱིས་སྒོམ་པ་དེ། མཐར་སྦྱོར་དང་རྒྱུན་མཐའི་སྦྱོར་བའི་ལམ་ཡིན་གསུངས་ཀྱི། དེ་
སྐད་ཅིག་སྦྱོར་དུ་སྟོན་པ་མིན་ཏེ། བཟོ་བོ་མཁས་པས་ཟོ་ཆུན་གྱི་འཁོར་ལོའི་རྩིབ་ལོག་དང་
ཆུ་ལེན་པའི་སྣོད་སོགས་གོ་རིམ་མ་འཆོལ་བར་རིམ་གྱིས་བསྒྲིགས་པ་མཐར་སྦྱོར་གྱི་དཔེ་
དང༌། དེ་རྗེས་གཅིག་བསྐྱོད་པ་ན་ཐམས་ཅད་འགུལ་བ་སྐད་ཅིག་སྦྱོར་གྱི་དཔེ་ཡིན་པའི་
ཕྱིར་ཏེ། རྣམ་བཤད་ལས། རྒྱུན་མཐའི་སྔ་རོལ་ས་བཅུ་བའི་གནས་སྐབས་སུ་མཐར་གྱིས་
སྒོམ་པའི་ཚེ། ནས། གོ་རིམ་མ་འཆོལ་བར་དཀྱུས་ཐོག་གཅིག་ལ་མངོན་སུམ་གྱི་ཡུལ་
དུ་འགྱུར་ལ། ཞེས་དེ་མཐར་སྦྱོར་དུ་གསུངས་པའི་ཕྱིར།
རྣམ་པར་སྨིན་པ་མིན་པའི་སྐད་ཅིག་སྦྱོར།
གཉིས་པ་ལེའུའི་གཞུང་བཤད་པ་ལ་བཞིའི་དང་པོ་རྣམ་པར་སྨིན་པ་མིན་པའི་སྐད་
ཅིག་སྦྱོར་ལ་གཉིས། དངོས་དང༌། མཚོན་བྱེད་ཀྱི་དཔེའོ། །དང་པོ་ལ་གསུམ་གྱི་དང་པོ་
མཚམས་སྦྱོར་བ་ནི། སྐད་ཅིག་མ་བཞིའི་དང་པོ་ས་བདུན་པ་མན་ཆད་དུ་འབད་རྩོལ་གྱིས་
བསྒོམ་པའི་རྣམ་པར་སྨིན་པ་མ་ཡིན་པ་ཟག་པ་མེད་པའི་ཆོས་ཐམས་ཅད་སྐད་ཅིག་
མ་གཅིག་པའི་མཚན་ཉིད་ཀྱི་སྒོ་ནས་རྟོགས་པའི་》སྐད་ཅིག་མ་གཅིག་པའི་མངོན་པར་
རྫོགས་པར་བྱང་ཆུབ་པ་གསུངས་སོ། །གཉིས་པ་རྩ་བ་ནི། ༼ཁ༽སྦྱིན་པ་ལ་སོགས་པ་

འགྲེལ་མཚན་སྐབས་བདུན་པ། 362 སྐད་ཅིག་མའི་སྦྱོར་བ།
2.
རེ་ཡུལ་དུ་བྱས་པས་ཀྱང་། དེ་དང་རིགས་མཐུན་གྱི་ཟག་མེད་ཆོས་ཀུན་ཡུལ་དུ་བསྡུས་
པའི་ཕྱིར། ༼ཀ༽རྒྱུན་མཐར་གནས་པའི་སྒོ་གསུམ་མཉམ་པར་བཞག་པའི་ཐུབ་པའི་རྣམ་
སྨིན་མིན་པའི་ཆོས་རྟོགས་པའི་སྐད་ཅིག་གཅིག་པ་ཡི། རྟོགས་པ་འདི་ནི་སྐད་ཅིག་སྦྱོར་
དང་པོར་ཤེས་པར་བྱ་སྟེ། མདོ་ནི། དེ་སྐད་ཅེས་བཀའ་བསྩལ་བ་དང་། ནས། ཏིང་ངེ་
འཛིན་གྱི་ཕར་ཕྱིན་ཡོངས་སུ་རྫོགས་པར་བྱེད་དོ། །ཅེས་པའོ། །གསུམ་པ་འགྲེལ་བ་ནི།
ཞེས་བྱ་བ་གསུངས་ཏེ། མཐུན་རྐྱེན་ཚང་བ་ལུང་གིས་སྒྲུབ་པ་ནི། བཞི་བརྒྱ་བ། ཐལ་
རང་ཐུན་མོང་གི་གཞུང་ཡིན་པས་ལུགས་ལས། ཆོས་ཐམས་ཅད་ཆོས་ཀྱི་དབྱིངས་ཀྱི་
ངོ་བོར་གཅིག་པ་ལ་དགོངས་ནས། དངོས་པོ་གཅིག་གི་ཆོས་དབྱིངས་དེ་དངོས་པོ་ཀུན་
གྱི་ཆོས་ཉིད་དང་ངོ་བོ་དབྱེར་མེད་པ་ཉིད་དང༌། དངོས་པོ་ཀུན་གྱི་ཆོས་དབྱིངས་དེ་དངོས་
པོ་གཅིག་གི་ཆོས་ཉིད་ཀྱི་ངོ་བོ་ཉིད་ཡིན་པས། གང་ཟག་གང་གིས་དངོས་པོ་གཅིག་གི་
དེ་བཞིན་ཉིད་མངོན་སུམ་མཐོང་བ། དེ་ཡིས་དངོས་པོ་ཀུན་གྱི་དེ་བཞིན་ཉིད་མངོན་
སུམ་དུ་མཐོང་། ཞེས་འབྱུང་བའི་ཕྱིར། འདིར་དངོས་སུ་ཆོས་གཅིག་གི་ཆོས་ཉིད་མངོན་
སུམ་དུ་རྟོགས་ན་ཆོས་ཐམས་ཅད་ཀྱི་ཆོས་ཉིད་མངོན་སུམ་དུ་རྟོགས་པ་གསུངས་ཀྱང༌། དེ་
ཡང་སྒྲིབ་གཡོགས་དང་བྲལ་བས་ཡིན་ལ། འདིར་ཆོས་ཅན་ཟག་མེད་རྣམས་རྟོགས་པའི་
དྲི་མ་བྲལ་བས་ཟག་མེད་ཀྱི་ཆོས་གཅིག་མངོན་སུམ་དུ་རྟོགས་ན་ཟག་མེད་གཞན་མངོན་སུམ་
དུ་རྟོགས་ནུས་པར་སྦྱར་རོ། །རྩ་བའི་ཀྱང་སྒྲས་ནགས་ཚལ་གྱི་ཤ་བ་བསྡུས་པ་ལྟ་བུ་མང་
བོས་གཅིག་བསྡུས་པ་འབའ་ཞིག་ཏུ་མ་ཟད་ཀྱི། འོན་ཀྱང་སྦྱིན་པ་ལ་སོགས་པའི་ངོ་
བོར་གྱུར་བའི་ཡེ་ཤེས་གཅིག་དམིགས་པར་བྱ་བའི་ཡུལ་དུ་བྱེད་པའི་རྒྱུན་མཐའི་སྐད་ཅིག་
མ་གཅིག་པོ་དེས་ཀྱང༌། ༼༣༽རྟགས་དེ་རིགས་པས་སྒྲུབ་པ་ནི། རྒྱུན་མཐའི་ཚེ་དེ་ལྟར་
སྒོམ་པའི་མཐུན་རྐྱེན་ཚང་ཞིང་འགལ་རྐྱེན་སྦྱིན་སོགས་གཅིག་ཡུལ་དུ་བྱས་ན་གཞན་ཡུལ་
དུ་བྱེད་མི་ནུས་པའི་དངོས་པོ་སོ་སོར་ངེས་པར་འཛིན་པའི་ཕྱིན་ཅི་ལོག་དང་བྲལ་བའི་

འགྲེལ་མཆན་སྐབས་བདུན་པ། 363 སྐད་ཅིག་མའི་སྦྱོར་བ།
ངོ་བོས་དེ་ལྟར་ནུས་པའི་ཕྱིར། ༼༢༽སྦྱིན་པ་ལ་སོགས་པ་ནས་དཔེ་བྱད་བཟང་པོ་བརྒྱད་
ཅུའི་བར་གྱི་མཚན་ཉིད་ཀྱི་ཟག་མེད་ཀྱི་ཆོས་རྣམས་སྐད་ཅིག་མ་གཅིག་ལ་ཡུལ་དུ་བསྡུས་
པའི་ཕྱིར། ༼༡༽ཐུབ་པ་བྱང་ཆུབ་སེམས་དཔའི་རྒྱུན་མཐའ་བའི་མངོན་པར་རྟོགས་
པ་ནི་ཆོས་ཅན། རྣམ་པར་སྨིན་པ་མིན་པའི་སྐད་ཅིག་མ་གཅིག་པའི་མངོན་པར་རྫོགས་
པར་བྱང་ཆུབ་པའོ། །ཞེས་བྱ་བར་ཤེས་པར་བྱའོ་སྟེ་བྱ་སྟེ། གཉིས་པ་མཚོན་བྱེད་
དཔེ་ལ་གསུམ་གྱི་དང་པོ་མཚམས་སྦྱར་བ་ནི། སྐད་ཅིག་མ་དང་པོ་ལུང་རིགས་ཀྱིས་སྒྲུབ་
པར་མ་ཟད་ཡང་ཇི་ལྟར་ན་ཟག་པ་མེད་པའི་ཡེ་ཤེས་གཅིག་དམིགས་ན་ཟག་པ་མེད་
པ་ཐམས་ཅད་བསྡུས་པ་ཡིན་ཞེ་ན། དེའི་ལན་དུ། འཇིག་རྟེན་ལ་གྲགས་པའི་དཔེ་
སྟོན་ནོ། །གཉིས་པ་རྩ་བ་ནི། ཇི་ལྟར་ཏེ་དཔེར་ན་སྐྱེས་བུས་ཟོ་ཆུན་རྒྱུད་ཀྱི་ཟོ་གཅིག།
རྡོག་པ་ཐབས་གཅིག་གིས་བསྐྱོད་པ་ན། ཟོ་ཐམས་ཅད་གཅིག་ཅར་འགུལ་བ་ལྟར།
རྒྱུན་མཐར་སྐད་ཅིག་གཅིག་གིས་ཟག་མེད་གཅིག་ཤེས་པ་ན་ཐམས་ཅད་ཤེས་པ་དེ་བཞིན་
ནོ༑ ༑༼༤༽འདི་ལ་སྔ་མའི་མདོ་ལས་ཟུར་བ་མེད་དོ། །གསུམ་པ་འགྲེལ་བ་ནི། ཞེས་བྱ་
བ་གསུངས་ཏེ། དཔེར་ན་སྐྱེས་བུས་རྡོག་ཐབས་གཅིག་གིས་བསྐྱོད་ན་བཟོ་བོ་མཁས་
པས་སྔོན་བཟོ་ལེགས་པར་བྱས་པའི་མཐུས་ཟོ་ཆུན་གྱི་རྒྱུད་ཐམས་ཅད་ཅིག་ཅར་དུས་
གཅིག་ཏུ་འགུལ་བ་དེ་བཞིན་དུ། སྐད་ཅིག་མ་གཅིག་དང་ལྡན་པའི་ཤེས་རབ་ཀྱིས་ཆོས་
ཐམས་ཅད་རྟོགས་པར་གྱུར་ཅིག །ཅེས་པའི་སྔོན་གྱི་སྨོན་ལམ་གྱི་འཕེན་པ་དང་། ཆོས་
ཐམས་ཅད་ཀྱི་ཆོས་ཀྱི་དབྱིངས་རོ་གཅིག་པ་ཉིད་ཀྱི་མཐུས། 》སྐད་ཅིག་མ་གཅིག་ཁོ་
ན་ལ། ཟག་པ་མེད་པའི་ཡེ་ཤེས་གཅིག་དམིགས་ན་རིགས་མཐུན་པ་ཐམས་ཅད་ཡུལ་
དུ་མངོན་དུ་བྱེད་ནུས་པ་ཡིན་ནོ། །ཚིག་གསལ་ལས། ལུགས་ལས་ཆོས་ཀྱི་དབྱིངས་
ཀྱི་ངོ་བོར། ཞེས་བྱ་བ་ལ་སོགས་པའི་ངག་གཅིག་པོ་འདི་ནི་མཚན་ཉིད་བཞི་ཆར་ལ་སྦྱར་བར་
བྱའོ། །ཞེས་པ་ལྟར། དཔེ་འདི་ཡང་ཐམས་ཅད་ལ་སྦྱར་བར་གསེར་ཕྲེང་ལས་གསུངས་སོ། །

འགྲེལ་མཆན་སྐབས་བདུན་པ། 364 སྐད་ཅིག་མའི་སྦྱོར་བ།
རྣམ་པར་སྨིན་པའི་སྐད་ཅིག་སྦྱོར།
གཉིས་པ་རྣམ་པར་སྨིན་པའི་སྐད་ཅིག་སྦྱོར་ལ་གསུམ་གྱི་དང་པོ་མཚམས་སྦྱར་བ་
ནི༑ དེ་ལྟར་དང་པོ་བསྟན་ནས་གཉིས་པ་ས་བརྒྱད་པ་ཡན་ཆད་དུ་འབད་རྩོལ་རགས་
པ་མེད་པར་བསྒོམ་པའི་རྣམ་པར་སྨིན་པའི་ཆོས་ཉིད་ཀྱི་གནས་སྐབས་ཀྱི་ཟག་པ་མེད་
པར་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱི་སྒོ་ནས་རྟོགས་པའི་སྐད་
ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་གསུངས་སོ། །གཉིས་པ་རྩ་
བ་ནི། རྒྱུན་མཐའི་ཡེ་ཤེས་གང་གི་ཚེ་དྲི་མ་ཐམས་ཅད་དང་བྲལ་བའི་ཆོས་དཀར་བོ་ཐམས་
ཅད་ཀྱི་རང་བཞིན་ཤེས་རབ་ཀྱི་ཕ་རོལ་ཕྱིན་པ་འབད་རྩོལ་རགས་པ་མེད་པར་ཡུལ་དུ་
བྱེད་པའི་རྣམ་པར་སྨིན་པའི་ཆོས་ཉིད་ཀྱི་གནས་སྐབས་སུ་སྐྱེས་ཏེ། སྒོམ་པའི་ཡུལ་རྣམས།
རྒྱུན་མཐའ་དེའི་ཚེ་སྐད་ཅིག་གཅིག་ལ་ཡུལ་དུ་བྱེད་པའི་ཡེ་ཤེས་ནི་གཉིས་པའོ། །མདོ་
ནི༑ རབ་འབྱོར་ཇི་ལྟར་ན། ནས། ལེའུ་དྲུག་ཅུ་བའོ་ཞེས་པའོ། །གསེར་ཕྲེང་ལས། འགྲེལ་
བ་ལྟར་ན། གང་ཚེ་རྣམ་སྨིན་ཆོས་ཉིད་ཀྱི། །གནས་སྐབས་དཀར་ཆོས་སྐྱེས་གྱུར་པ། །དེ་
ཚེ་སྐད་ཅིག་གཅིག་ཡེ་ཤེས། །ཤེས་རབ་ཕ་རོལ་ཕྱིན་རང་བཞིན། །ཞེས་འདོན་དགོས་
སོ༑ ༑ཞེས་གསུངས་སོ། །གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། གང་གི་ཚེ་
ན་བྱང་ཆུབ་སེམས་དཔས་སྔོན་བསྐལ་བ་གྲངས་མེད་གསུམ་དུ་གཉེན་པོ་བདག་མེད་རྟོགས་
པའི་ཤེས་རབ་བསྒོམས་པས་སྒྲིབ་གཉིས་ཀྱི་མི་མཐུན་པའི་ཕྱོགས་ཐམས་ཅད་དང་བྲལ་
བས་ན། དེའི་རྒྱུ་མཚན་གྱིས་གཉེན་པོ་རྣམ་པར་བྱང་པའི་ཕྱོགས་འབད་རྩོལ་རགས་པ་
དང་བྲལ་བའི་རྣམ་པར་སྨིན་པའི་ཆོས་ཉིད་ཀྱི་གནས་སྐབས་དྲི་མ་ཐམས་ཅད་དང་བྲལ་
བས་ན། དཔེར་ན། རྡུལ་ཁུག་སྣ་སོགས་དང་བྲལ་བའི་སྟོན་ཀའི་ཟླ་བའི་འོད་བཞིན་
དུ༑ དཀར་བའི་ངོ་བོ་ཉིད་སྐྱེས་པ་དེའི་ཚེ། སྐད་ཅིག་མ་གཅིག་ཁོ་ན་ལ་རྣམ་པར་

འགྲེལ་མཆན་སྐབས་བདུན་པ། 365 སྐད་ཅིག་མའི་སྦྱོར་བ།
སྨིན་པའི་གནས་སྐབས་སུ་གྱུར་པའི་ཟག་པ་མེད་པ་རྣམས་རྟོགས་པའི་རྒྱུན་མཐའི་ཡེ་
ཤེས་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་སྐད་ཅིག་མ་གཅིག་པའི་མངོན་པར་རྫོགས་
པར་བྱང་ཆུབ་པ་གཉིས་པ་ཡིན་ནོ། །
མཚན་ཉིད་མེད་པའི་སྐད་ཅིག་སྦྱོར།
གསུམ་པ་མཚན་ཉིད་མེད་པའི་སྐད་ཅིག་སྦྱོར་ལ་གསུམ་གྱི་དང་པོ་མཚམས་སྦྱར་
བ་ནི། དེ་ལྟར་གཉིས་པ་བསྟན་ནས་གསུམ་པ། དོན་དམ་པར་མཚན་ཉིད་མེད་པར་
ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱི་སྐད་ཅིག་མ་གཅིག་པའི་མངོན་
པར་རྫོགས་པར་བྱང་ཆུབ་པ་གསུངས་སོ། །གཉིས་པ་རྩ་བ་ནི། རྒྱུན་མཐའི་བར་ཆད་
མེད་ལམ་ཆོས་ཅན། ༼ཁ༽སྦྱིན་པ་ལ་སོགས་ཕྱིན་དྲུག་ལ་སྤྱོད་པ་ཡིས། ཆོས་ཀུན་
རྨི་ལམ་འདྲ་བར་རྟོགས་པ་ལ་གནས་ནས། གོམས་པའི་སྦྱོར་བ་མཐར་ཐུག་ཡིན་པའི་ཕྱིར།
༼ཀ༽ཆོས་རྣམས་དོན་དམ་པར་མཚན་ཉིད་མེད་པ་ཉིད། དུ་སྐད་ཅིག་མ་ནི་གཅིག་
གིས་རྟོགས་པའི་སྦྱོར་བ་ཡིན་ཏེ། ༼ག༽མདོ་ནི། དེ་ནས་ཚེ་ལྡན་རབ་འབྱོར། ནས། སྤྲུལ་
བ་ལྟ་བུར་ཡོངས་སུ་ཤེས་སོ་ཞེས་པའོ། །གསུམ་པ་འགྲེལ་བ་ནི། ཞེས་བྱ་བ་གསུངས་
ཏེ༑ སྔོན་ས་དགུ་བ་མན་ཆད་དུ་ཆོས་ཐམས་ཅད་རྨི་ལམ་ལྟ་བུར་གོམས་པས་བསོད་
ནམས་དང་ཡེ་ཤེས་ཀྱི་ཚོགས་གཉིས་ཉམས་སུ་མྱོང་བར་བྱས་ནས། རྒྱུན་མཐའི་ཡེ་ཤེས་
དེ་རྟོགས་པའམ་ཐོབ་པའི་གནས་སྐབས་ན་ཉེ་བར་ལེན་པའི་ཕུང་པོ་ལ་སོགས་པ་བདེན་
པར་མེད་པ་རྨི་ལམ་གྱི་ངོ་བོ་དང་མཚུངས་པ་ཉིད་ཀྱི་ཆོས་ཐམས་ཅད་ལ་དེ་ལྟར་རྟོགས་
ཤིང་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དྲུག་འཁོར་གསུམ་མི་དམིགས་པར་བསྒྲུབ་
པས་གནས་ཏེ། སྦྱིན་པ་ལ་སོགས་པའི་ངོ་བོ་ཉིད་ངེས་པར་རྟོགས་པའི་རྣམ་པ་ཅན་
གྱི་སྦྱོར་བ་མཐར་ཐུག་དུས་སྐད་ཅིག་མ་གཅིག་ཁོ་ནས། ཆོས་ཐམས་ཅད་ནི་དོན་དམ་

འགྲེལ་མཆན་སྐབས་བདུན་པ། 366 སྐད་ཅིག་ཆའི་སྦྱོར་བ།
པར་མཚན་ཉིད་མེད་པའོ་ཞེས་ཀུན་ནས་ཉོན་མོངས་པ་དང་རྣམ་པར་བྱང་བའི་ངོ་བོའི་
ཆོས་རྣམས་བདེན་པའི་མཚན་ཉིད་མེད་པ་ཉིད་དུ་ཤེས་པས་ན། སྐད་ཅིག་མ་གཅིག་
པའི་མངོན་པར་རྫོགས་པར་བྱང་ཆུབ་པ་གསུམ་པ་ཡིན་ནོ། །
གཉིས་སུ་མེད་པའི་སྐད་ཅིག་སྦྱོར།
བཞི་བ་མཚན་ཉིད་མེད་པའི་སྐད་ཅིག་སྦྱོར་ལ་གསུམ་གྱི་དང་པོ་མཚམས་སྦྱར་བ་
ནི༑ དེ་ལྟར་གསུམ་པ་བསྟན་ནས་བཞི་བ། གཟུང་འཛིན་གཉིས་སུ་མེད་པའི་མཚན་
ཉིད་དུ་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱི་མངོན་པར་རྫོགས་
པར་བྱང་ཆུབ་པ་གསུངས་སོ། །གཉིས་པ་རྩ་བ་ནི། རྒྱུན་མཐའི་ཡེ་ཤེས་ཆོས་ཅན། གཉིས་
སུ་མེད་པའི་སྐད་ཅིག་སྦྱོར་ཡིན་ཏེ། ༼ཁ༽དཔེར་ན། རྨི་ལམ་གྱི་རི་ཁང་ཁྱིམ་སོགས་དང་
ནི་དེ་མཐོང་གི་ཤེས་པ་ཉིད། སད་པ་ན་གཉིས་ཀྱི་ཚུལ་དུ་མི་མཐོང་བ་ལྟར་རོ། །༼ ཀ༽
ཆོས་རྣམས་ཀྱི་གཟུང་འཛིན་གཉིས་སུ་མེད་པ་ཡི། དེ་ཁོ་ན་ཉིད་སྐད་ཅིག་གཅིག་གིས་
མཐོང་བའི་ཡེ་ཤེས་མཐར་ཐུག་ཡིན་པའི་ཕྱིར། ༼ག༽མདོ་ནི། གསོལ་བ། བཅོམ་ལྡན་
འདས། ནས། ལེའུ་དྲུག་ཅུ་རྩ་གཅིག་པའོ་ཞེས་པའོ། །གསུམ་པ་འགྲེལ་བ་ནི། ཞེས་བྱ་
བ་གསུངས་ཏེ། རྒྱུན་མཐའི་ཡེ་ཤེས་ཆོས་ཅན། ༼ག༽བསྐལ་ཆེན་གྲངས་མེད་གསུམ་
གྱི་དུས་ཡུན་རིང་མོ་ཞིག་ནས་བར་ཆད་མེད་པར་གཟུང་འཛིན་གཉིས་སུ་སྣང་བ་སྤོང་
བ་ལ་གོམས་པ་ངང་དུ་གྱུར་བས་ན། གཟུང་འཛིན་གཉིས་སུ་སྣང་བའི་བག་ཆགས་དྲུང་
ཕྱུང་བའི་བྱང་ཆུབ་སེམས་དཔའ་ལ། དཔེར་ན། གང་གི་ཚེ་གཟུང་བ་དང་འཛིན་
པ་རྫས་ཐ་དད་པའི་ཚུལ་དུ། རྨི་ལམ་གྱི་ཁང་ཁྱིམ་སོགས་ལ་གཟུང་བ་དོན་གཞན་དང་
རྨི་ལམ་མཐོང་བའི་ཤེས་པ་ལ་རྫས་ཐ་དད་པའི་འཛིན་པར་མི་མཐོང་བ་དེའི་ཚེ་སྟེ་དེ་
བཞིན་དུ་ཡེ་ཤེས་མཐར་ཐུག་སྐྱེས་པའི་ཕྱིར། ༼ཁ༽ཆོས་ཐམས་ཅད་ཀྱང་གཟུང་འཛིན་

འགྲེལ་མཆན་སྐབས་བདུན་པ། 367 སྐད་ཅིག་མའི་སྦྱོར་བ།
རྫས་ཐ་དད་ཀྱིས་སྟོང་བ་དེ་ལྟ་བུའི་ཆོས་ཉིད་ཡིན་ནོ་ཞེས་ཆོས་རྣམས་ཀྱི་དེ་ཁོ་ན་ཉིད་
གཟུང་འཛིན་གཉིས་སུ་མེད་པ་སྐད་ཅིག་མ་གཅིག་ཁོ་ནས་མངོན་སུམ་དུ་རྟོགས་པས་
ན་དེ་འདྲའི་སྦྱོར་བ་མཐར་ཐུག་ཡིན་པའི་ཕྱིར། རྟགས་གྲུབ་སྟེ། ༼ཀ༽》སྐད་ཅིག་མ་གཅིག་
པའི་མངོན་པར་རྫོགས་པར་བྱང་ཆུབ་པ་བཞི་བ་ཡིན་ནོའམ་ཡིན་ཏེ། མདོ་ནི། བརྒྱད་
སྟོང་བར། ཆོས་ཐམས་ཅད་འཁྲུག་པ་མེད་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་རྗེས་
སུ་རིག་པར་བྱའོ། །ཞེས་པ་བཞི་ཀའི་མདོ་ཡིན་ལ། དེ་ནས། དེ་ཅིའི་ཕྱིར་ཞེ་ན། ཞེས་
པས་གོང་གི་བཏགས་འཛིན་རྟོག་པ་གསུམ་པའི་མདོ། རྒྱ་མཚོ་མུ་མེད་པའི་ཕྱིར། ནས།
ཆོས་ཐམས་ཅད་འཁྲུག་པ་མེད་པའི་ཕྱིར་ཞེས་པ་སྐད་ཅིག་སྦྱོར་གྱི་མདོའི་བར་ཅིའི་ཕྱིར་
གསུངས་སྙམ་པའི་དོགས་པ་བསུས་ནས། རབ་འབྱོར་གཟུགས་ནི་རྒྱ་མཚོ་དང་མཚུངས་
པའོ། །ནས། རྣམ་པར་ཤེས་པ་ནི་འཁྲུག་པ་མེད་པའོ། །ཞེས་པའི་བར་གྱིས་དམིགས་པ་
གཟུགས་སོགས་རྒྱ་མཚོ་དང་མཚུངས་པས། དེ་ལ་དམིགས་པའི་ཤེར་ཕྱིན་མུ་མེད་པར་འཐད་
པ་སོགས་གསུངས་ལ། རབ་འབྱོར་དེ་ལྟར་ན། ནས། རིག་པར་བྱའོ། །ཞེས་པས་དོན་
བསྡུས་སོ། །
སྐབས་བསྡུ་བ།
གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་
བཅོས་མངོན་པར་རྟོགས་པའི་རྒྱན་ཅེས་བྱ་བ་ལས། སྐབས་བརྒྱད་ཀྱི་བདུན་པའི་འགྲེལ་
བའོ།། །།
སྨྲས་པ། རྩོལ་བཅས་རྩོལ་མེད་ལམ་གྱི་བསྒོམ་བྱའི་ཡུལ། །ཟག་མེད་ཆོས་ཀུན་
གཅིག་ཅར་བསྒོམ་ནུས་ཤིང་། །བདག་མེད་ཕྲ་རགས་རྟོགས་པའི་ཆོས་བཞག་པའི། །རྒྱུན་

འགྲེལ་མཆན་སྐབས་བདུན་པ། 368 སྐད་ཅིག་མའི་སྦྱོར་བ།
མཐའི་ཡེ་ཤེས་བསྐྱེད་ཚུལ་མདོ་བཞིན་བཀོད། །
ཅེས་བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་ཆུང་དོན་གསལ་བའི་མཆན་
འགྲེལ་ཀུན་བཟང་ཞིང་གི་ཉི་མ་ཐར་འདོད་མུན་སེལ་ལས། སྐབས་བདུན་པའི་མཆན་འགྲེལ་
བྱས་ཟིན་ཏོ།། །།སརྦ་མངྒ་ལཾ།།

འགྲེལ་མཆན་སྐབས་བརྒྱད་པ། 369 འབྲས་བུ་ཆོས་སྐུ།
༄༅། །བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་ཆུང་དོན་
གསལ་བའི་མཆན་འགྲེལ་ཀུན་བཟང་ཞིང་གི་ཉི་མ་
ཐར་འདོད་མུན་སེལ་ལས་སྐབས་བརྒྱད་པའི་
མཆན་འགྲེལ་བཞུགས་སོ། །
བླ་མེད་ཕྱི་ནང་གསང་གསུམ་འདྲེན་མཛད་ལྷས། །
བླ་མེད་སྒོ་གསུམ་བྱིན་རླབས་ཚ་ཟེར་གྱིས། །
བླ་མེད་སྐུ་གསུམ་མཛད་པའི་ཟབ་གནད་ཀུན། །
བླ་མེད་ཡུམ་གསུམ་དགོངས་དོན་གསལ་བར་སྩོལ། །
མཚམས་སྦྱོར་གྱི་གཞུང་བཤད་པ།
གསུམ་པ་ཆོས་སྐུ་རྒྱས་པར་བཤད་པ་ལ། འབྲེལ་བཀོད་པས་མཚམས་སྦྱར་བ་དང་།
ལེའུའི་གཞུང་བཤད་པ་དང་། སྐབས་བསྡུ་བའོ། །དང་པོ་ནི། སྐད་ཅིག་སྦྱོར་གྱི་རྗེས་སུ་
ཆོས་སྐུ་འཆད་པའི་རྒྱུ་མཚན་ཡོད་དེ། སྐད་ཅིག་མ་གཅིག་པའི་མངོན་པར་རྫོགས་པར་
བྱང་ཆུབ་པའི་སྦྱོར་བ་རྣམ་པར་བསྒོམས་པའི་སྐད་ཅིག་མ་གཉིས་པ་ལ་ཆོས་ཀྱི་སྐུར་
མངོན་པར་རྫོགས་པར་བྱང་ཆུབ་པ་ཡིན་ཏེའམ་ཡིན་པའི་ཕྱིར། ཆོས་ཀྱི་སྐུ་དེ་ཡང་
ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་བཞི་ཡིན་པས་སོ། །འདི་ཡང་རྣམ་
བཤད་དུ་སྐབས་ཀྱི་མཚམས་སྦྱར་དུ་བྱས་པ་ལྟར་རོ། །འདིའི་ཡང་སྒྲས་སྐད་ཅིག་སྦྱོར་བཞིར་
དབྱེ་བར་མ་ཟད་ཅེས་པར་རིན་ཆེན་བང་མཛོད་དུ་གསུངས་སོ། །

འགྲེལ་མཆན་སྐབས་བརྒྱད་པ། 370 འབྲས་བུ་ཆོས་སྐུ།
སྐུའི་རྣམ་པར་བཞག་པ་སྤྱིའི་དོན།
གཉིས་པ་ལེའུའི་གཞུང་བཤད་པ་ལ་གཉིས། སྐུའི་རྣམ་བཞག་དང༌། མཛད་པ་
འཕྲིན་ལས་སོ། །དང་པོ་ལ་གཉིས། སྤྱིའི་དོན་དང༌། ཡན་ལག་གི་དོན་ནོ། །སྤྱི་དོན་ནི་ཉི་
ཟེར་དུ་སྐུ་དང་ཡེ་ཤེས་འཕྲིན་ལས་གསུམ་བྱས་པ་ལྟར། གསེར་ཕྲེང་དང་རྟོགས་སྣང་དུ་
གསུངས་ཀྱང༌། འདིར་རྣམ་བཤད་དུ་སྐུ་ཙམ་གསུངས་པ་ལ་ཡེ་ཤེས་ཁ་བསྐངས་ནས་འཆད་
པར། སྐུའི་གྲངས་ནི། འཕགས་པ་ཀླུའི་རིན་ཆེན་ཕྲེང་བ་དང་རིག་པ་དྲུག་ཅུ་བར་ཆོས་
གཟུགས་ཀྱི་སྐུ་གཉིས་དང་། རྒྱུད་བླ་མར་རང་དོན་དོན་དམ་དང་གཞན་དོན་ཀུན་རྫོབ་པའི་
སྐུ་གཉིས་བྱས་པ་འདྲ་ལ། ལོངས་སྐུ་མཚན་དཔེས་བརྒྱན་པ་ཐེག་ཆེན་གྱི་ཆོས་ལ་ལོངས་
སྤྱོད་པས་རང་དོན་དང༌། སྤྲུལ་སྐུ་གཞན་དོན་དུ་སྤྲུལ་བས་གཞན་དོན་དང༌། ངོ་བོ་ཉིད་
སྐུ་དེ་གཉིས་ཀྱི་རྒྱུའམ་རྟེན་དེ་གསུམ་དུ་མདོ་རྒྱན་དང༌། རྒྱུད་བླར་ཟབ་པ་ཆོས་སྐུ། རྒྱ་
ཆེ་བ་ལོངས་སྐུ། བདག་ཉིད་ཆེན་པོ་སྤྲུལ་སྐུ་གསུམ་དང༌། འཕགས་པ་ཀླུའི་སྐུ་གསུམ་ལ་
བསྟོད་པར་ཡང་དེ་གསུམ་གསུངས་སོ། །ཆོས་བཤེས་ཀྱིས་ས་དང་པོ་བ་སོགས་ཀྱིས་མཐོང་
བའི་ལོངས་སྐུ་བཏགས་པ་བ་དང༌། ས་བཅུ་བ་ཁོ་ནས་མཐོང་བའི་ལོངས་སྐུ་ཆེན་པོ་གཉིས་
དང་། ཡང་ན་སྤྲུལ་སྐུ་ལ་རྣམ་སྨིན་ཡིན་མིན་གཉིས་ཏེ་ལྔ་གསུངས་སོ། །གསེར་གླིང་པས་
རྣམ་པར་སྨིན་པ་མཆོག་གི་སྤྲུལ་སྐུ་དང༌། རྣམ་པར་མ་སྨིན་པ་བཟོ་སྐྱེས་སྤྲུལ་སྐུ་ལྔ་དང༌
འཇམ་དཔལ་གྲགས་པའི་མཚན་བརྗོད་འགྲེལ་བར་ངོ་བོ་ཉིད་སྐུ་ཡེ་ཤེས་ཆོས་སྐུ་དེ་གཉིས་
ལས་གཞན་པའི་ཆོས་སྐུ་སྟེ་གསུམ་དང་ལྔ་དང༌། སྒེག་རྡོར་གྱིས་རྣམ་པར་སྨིན་པ་དང་སྤྲུལ་
བ་དང་ཞེས་པ་སྔར་ལྟར་སྤྲུལ་སྐུ་ལ་གཉིས་བྱས་སམ་དཔྱད། སྐུ་བཞིའི་དང་པོ་ངོ་བོ་ཉིད་
སྐའི་མཚན་ཉིད་ལྔ་ནི། སྐྱེ་འཇིག་གནས་གསུམ་དང་བྲལ་བས་འདུས་མ་བྱས་དང༌། ཟག་
མེད་ཀྱི་ཡོན་ཏན་རྣམས་དང་རྣམ་པར་དབྱེར་མེད་པ་དང༌། སྒྲོ་སྐར་རམ་གཟུང་འཛིན

འགྲེལ་མཆན་སྐབས་བརྒྱད་པ། 371 འབྲས་བུ་ཆོས་སྐུ།
གྱི་མཐའ་གཉིས་སྤངས་པ་དང༌། སྒྲིབ་པ་གསུམ་ལས་གྲོལ་བ་གློ་བུར་རྣམ་དག་དང༌། དྲི་
མ་རང་བཞིན་ལ་མ་ཞུགས་པ་དང༌། རྣལ་འབྱོར་བའི་རང་རིག་པའི་ཡུལ་དང༌། ཆོས་
དབྱིངས་ཀྱི་ངོ་བོ་ཉིད་ཡིན་པའི་ཕྱིར་ན་འོད་གསལ་བ་རང་བཞིན་རྣམ་དག་སྟེ་ལྔ་དང༌། ཡོན་
ཏན་ལྔ་ནི། ཡོན་ཏན་ཚད་གཞལ་དུ་མེད་པ་དང༌། གྲངས་མཐའ་མེད་པ་དང༌། རྟོག་
གེས་མུ་བཞིར་བསམ་དུ་མེད་པ་དང་། སངས་རྒྱས་འབའ་ཞིག་ལ་ཡོད་པས་མཉམ་པ་མེད་
པ་དང་། དྲི་མས་དག་པའི་ཡོན་ཏན་མཐར་ཐུག་པའི་ཡོན་ཏན་ལྔ་དང༌། སྟེ་རྒྱ་ཆེ་སོགས་
ཡོན་ཏན་ལྔའི་སྒྲུབ་བྱེད་དོ། །གསེར་ཕྲེང་དུ། ངོ་བོ་ཉིད་སྐུ་དེ་བཞིན་ཉིད་མ་ཡིན་པའི་འདུས་
མ་བྱས་ཡིན། དེ་བཞིན་ཉིད་ཡིན་ན་གདོད་མ་ནས་ཡོད་པས་སེམས་ཅན་དུས་སུ་ཡོད་དགོས་
ཟེར་བ་བཀག་པ་ཇོ་ནང་བ་ཡིན་ནམ་དཔྱད། ཡེ་ཤེས་ཆོས་སྐུ་གསེར་ཕྲེང་ལས། སེམས་
སེམས་བྱུང་གཞུང་ནས་འཆད་པར་འགྱུར་བ་རྣམས་ཏེ། ཞེས་གསུངས་པས། དབང་ཤེས་
དང་རང་རིག་ཡེ་ཤེས་ཆོས་སྐུ་དང་རྣམ་མཁྱེན་མ་ཡིན་པར་གྲུབ་བོ། །ལོངས་སྐུའི་ཁྱད་
པར་ལྔ་ནི། གསུང་བརྗོད་བྱ་བདེན་གཉིས་སྟོན་པའི་དྲང་ངེས་ཀྱི་ཐེག་ཆེན་གྱི་ཆོས་ལ་རྫོགས་
པར་ལོངས་སྤྱོད་པ་དང༌། སྐུ་མཚན་དཔེས་སྤྲས་པ་འཁོར་བ་ཇི་སྲིད་བར་རིགས་རྒྱུན་མི་
འཆད་པར་སྟོན་པ་གཉིས་དང་། ཐུགས་རྙིང་རྗེ་ཡུན་རིང་གོམས་པས་འགྲོ་བའི་དོན་མཛད་
པ་རྒྱུན་མི་འཆད་པ་དང་། དེ་འབད་རྩོལ་གྱིས་མངོན་པར་འདུ་མི་བྱེད་པ་དང༌། རྫུ་འཕྲུལ་
གྱིས་སྤྲུལ་བའི་སྐུ་སྣ་ཚོགས་སྟོན་པ་སྐུའི་ངོ་བོ་མི་འགྱུར་ཞིང་རང་བཞིན་དུ་མར་མ་གྲུབ་པ་
སྟེ་ལྔའོ། །གསེར་ཕྲེང་ལས་ངེས་པ་ལྔ་ལྡན་མི་འཐད་པ་ལྟ་བུར་གསུངས་པ་འོག་ཏུ་འཆད་
དོ༑ ༑སྤྲུལ་སྐུས་ནི། གདུལ་བྱ་རྣམས་མྱང་འདས་ལ་འདུན་པར་བྱེད་ཅིང་དེ་ཡང་ཐེག་
དམན་པ་རྣམས་ཐེག་ཆེན་དུ་འཁྲིད་དེ་བྱང་ཆུབ་མཆོག་ལ་འགོད་དོ། །ཁ་ཅིག །ངོ་བོ་
ཉིད་སྐུ་སངས་རྒྱས་མིན་ཏེ། ཆོས་ཀུན་མི་མཁྱེན་པའི་ཕྱིར་ཟེར་བ། རྣམ་བཤད་དུ། དེ་
ཡོན་ཏན་ཙམ་ཡང་མ་ཡིན་པར་ཐལ། ཞེས་བཀག་ལ། དེ་སངས་རྒྱས་དུས་འབའ་ཞིག་

འགྲེལ་མཚན་སྐབས་བརྒྱད་པ། 372 འབྲས་བུ་ཆོས་སྐུ།
ཏུ་འཇོག་ན། མི་རྟག་པར་ཐལ་ཟེར་ན། འདུས་མ་བྱས་རེ་འགའ་བ་མ་ཤེས་པས་ནོངས་
གསུངས་སོ །རྟོགས་སྣང་དུ། དེ་ལ་བྲལ་བའི་ཡོན་ཏན་སྟོབས་སོགས་དྲུག་ཅུ་དང་ལྡན་
པའི་མཁྱེན་པ་ཡོད་པར་འདོད་ལ། རྣམ་མཁྱེན་མིན་པས་སངས་རྒྱས་མིན་ན་གཟུགས་སྐུ་
གཉིས་སངས་རྒྱས་མིན་པར་ཐལ་བས་བཀག་གོ །འོན་ཀྱང་ངོ་བོ་ཉིད་སྐུ་ལ་ཤེས་བྱ་ཀུན་
གཟིགས་མི་ཟེར་ཀྱང་། གཙུག་ཏོར་སོགས་ཀྱིས་གཟིགས་ཟེར་བ། འགྲེལ་བར། ཡེ་ཤེས་
ཁོ་ན་ལོངས་སྤྱོད་རྫོགས་པར་སྣང་བ་བསྐྱེད་པའི། ཞེས་པ་ལྟར་རྣམ་མཁྱེན་དེར་ཤར་བས་
ཡིན་ནོ། །ཁ་ཅིག་མདོ་ལས། གང་དག་ང་ལ་གཟུགས་སུ་མཐོང༌། །ཞེས་དང༌། རྒྱུད་
བླར། དེ་བཞིན་འགྲོ་སེམས་ས་གཞི་གཙང་མ་ལ། །ཐུབ་པའི་དབང་པོའི་སྐུ་ཡི་གཟུགས་
བརྙན་འཆར། །ཞེས་གསུངས་པས་གཟུགས་སྐུ་གཉིས་སངས་རྒྱས་མིན་ཏེ། གདུལ་བྱའི་
གཞན་སྣང་ཙམ་ཡིན་གྱི་སངས་རྒྱས་རང་སྣང་ལ་མེད་ཅིང༌། སངས་རྒྱས་རང་རྒྱུད་ཀྱི་
བསྡུས་པ་མིན་ཟེར་བ། རྟོགས་སྣང་དུ། དེ་བས་སྐུ་ལ་ངན་སེམས་ཀྱིས་ཁྲག་ཕྱུང་བའི་མཚམས་
མེད་དང༌། ཆོས་འཁོར་བསྐོར་བ་མེད་པར་ཐལ་བ་སོགས་ཀྱིས་བཀག་ནས། རྒྱུད་བླའི་
དོན་སེམས་ཅན་ལས་དག་ལ་འཆར་གྱི་མ་དག་པ་ལ་མི་འཆར་བའི་དོན་དུ་གསུངས་ལ། རྣམ་
བཤད་དུ། གཟུགས་སྐུ་གཉིས་སངས་རྒྱས་ལ་མི་སྣང་ན་མེད་པར་ཐལ་བ་དང་། དེ་གཉིས་
སངས་རྒྱས་ཀྱི་རྒྱུད་ལ་མེད་ན་ཚོགས་གཉིས་ཀྱི་འབྲས་བུ་མཐར་ཐུག་སངས་རྒྱས་ཀྱི་རྒྱུད་
་ཟོས་ལ་མེད་པར་ཐལ་བ་དང་། སེམས་ཅན་གཞན་གྱི་རྒྱུད་ལ་གྲུབ་ན། ལས་བྱས་པ་ཆུད་
པ་དང་མ་བྱས་པ་དང་ཕྲད་པར་ཐལ་ལ། འགའ་ཞིག་སངས་རྒྱས་ཚེ་རིག་པ་རྒྱུན་ཆད་ནས་
དེ་བཞིན་ཉིད་འབའ་ཞིག་ཏུ་གྱུར་ཟེར་བ་དང་། འཕགས་པའི་མཉམ་བཞག་ན་བློ་མེད་ཟེར་
བ་དང༌། སངས་རྒྱས་རང་རྒྱུད་ཀྱིས་བསྡུས་པའི་ཡོན་ཏན་ཅུང་ཟད་ཀྱང་མེད་ཟེར་བ་ནི།
རྒྱང་འཕེན་ལྟར་བློ་ཟད་ཆོས་ཟད་དུ་འགྲོ་བར་སྨྲ་ཞེས་བཀག་ནས། མདོ་དོན་བེམ་པོས་བསྡུས་
པའི་གཟུགས་མེད་པར་གསུངས་སོ། །ཡེ་ཤེས་ལ། འཕགས་པ་སངས་རྒྱས་ཀྱི་ས་ལས། སངས་

འགྲེལ་མཆན་སྐབས་བརྒྱད་པ། 373 འབྲས་བུ་ཆོས་སྐུ།
རྒྱས་ཀྱི་ས་ནི་རྣམ་པ་ལྔས་བསྡུས་ཏེ། ཞེས་པའི་ལྔའི་དང་པོ། རོལ་མཚོ་ལས། དང་པོ་
ཆོས་ཀྱི་དབྱིངས་རྣམ་པར་དག་པ་དང༌། ཞེས་པ་མ་གཏོགས་པ་ཡེ་ཤེས་ཀྱི་མིང་གིས་གསུངས་
པས། དང་པོ་ངོ་བོ་ཉིད་ཡིན་པར་གསེར་ཕྲེང་ལས་བཤད་པ་ལྟར་ཡིན་པས། ཞེས་གསུངས་
ལ༑ རྟོགས་སྣང་ལས། ཇི་ལྟ་བ་མཁྱེན་པའི་ཡེ་ཤེས་ནི་དག་པ་གཉིས་ལྡན་གྱི་དབྱིངས་
ཆོས་
རྟོགས་པས་རབ་ཏུ་ཕྱེ་བའི་ཕྱིར་ཆོས་དབྱིངས་ཡེ་ཤེས་ཞེས་བྱ་ལ། ཞེས་གསུངས་པས།
དབྱིངས་ཡེ་ཤེས་ལ་སྦྱར་ཀྱང་ཆོག་གམ་དཔྱད། ཇི་སྙེད་པ་རྟོགས་པའི་ཆ་ལ་ལྡོག་ཆས་ཡེ་
ཤེས་བཞི་འབྱེད་པར་གསུངས་པས། མེ་ལོང་ཡེ་ཤེས་ནི། ཤེས་བྱ་མེ་ལོང་ལ་གཟུགས་
བརྙན་ཤར་བ་ལྟར་མངོན་སུམ་དུ་རྟོགས་པ་ཡིན་ལ། ཁྱད་པར་ལྔ་ནི། ང་དང་ང་ཡི་བ་
དང་ཟུང་འཛིན་རྫས་ཐ་དད་དུ་འཛིན་པ་དང་བྲལ་བས་ང་ཡི་མེད་པ་དང༌། ཤར་ལ་སོགས་
པའི་ཡུལ་གྱི་སྒོ་ནས་རིས་སུ་མ་ཆད་པ་དང༌། དུས་རྟག་ཏུ་ལྡན་པ་དང༌། ཤེས་བྱ་ཀུན་ལ་
མ་རྨོངས་པ་དང༌། རྟག་ཏུ་ཡུལ་རེ་རེ་ཙམ་ལ་མངོན་ཕྱོགས་མིན་པ་ལྔ་དང༌། སྒྲ་དོན་ནི།
ཡེ་ཤེས་གཞན་གསུམ་དེ་ལས་གཟུགས་བརྙན་བཞིན་འབྱུང་བ་དང༌། ལོངས་སྐུའི་རྒྱུའི་འཇོག་
བྱེད་ཡིན་པས་སོ། །མཉམ་ཉིད་ཡེ་ཤེས་ནི། སློབ་ལམ་དུ་བདག་གཞན་མཉམ་ཉིད་སྒོམ་
པའི་འབྲས་བུ། ཆོས་རྣམས་གང་ཟག་ལ་བདག་མེད་པར་མཉམ་པ་ཉིད་དུ་རྟོགས་པའི་ཡེ་
ཤེས་སམ། སྙིང་རྗེས་ཟིན་པ་ལས་མཚུངས་ལྡན་མི་དགོས་སོ། །སོར་རྟོག་ཡེ་ཤེས་ནི། ཆོས་
རྣམས་ཀྱི་དབྱེ་བ་མི་འདྲ་བ་སོ་སོར་ཐོགས་པ་མི་མངའ་ཞིང་ཏིང་ངེ་འཛིན་དང་གཟུངས་ཀྱི་
སྒོར་གྱུར་བའི་ཡེ་ཤེས་སོ། །བྱ་བ་གྲུབ་པའི་ཡེ་ཤེས་ནི། འཇིག་རྟེན་གྱི་ཁམས་སྣ་ཚོགས་
སུ་སྤྲུལ་བས་སེམས་ཅན་གྱི་དོན་བྱེད་པའི་ཡེ་ཤེས་ཞེས་བྱ་ལ། ཡེ་ཤེས་བཞིའི་རྒྱུ་ནི། རིམ་
བཞིན་ཆོས་ལེགས་པར་འཛིན་པ་དང༌། སེམས་མཉམ་ཉིད་སྒོམ་པ་དང༌། ཆོས་ཡང་དག་
པར་སྟོན་པ་དང་། གདུལ་བྱའི་དོན་སྒྲུབ་པའོ། །ཙནྡྲ་གོ་མིས། ཀུན་གཞི་གནས་གྱུར་མེ་
ལོང་ཡེ་ཤེས་དང་ཆོས་དབྱིངས་ཡེ་ཤེས་གཉིས་ཀ་དང་ངོ་བོ་ཉིད་སྐུ་དང་། ཉོན་ཡིད་གནས་

འགྲེལ་མཆན་སྐབས་བརྒྱད་པ། 374 འབྲས་བུ་ཆོས་སྐུ།
གྱུར་མཉམ་ཉིད་ཡེ་ཤེས་དང་། ཡིད་ཀྱི་རྣམ་ཤེས་གནས་གྱུར་སོར་རྟོག་ཡེ་ཤེས་གཉིས་ལོངས་
སྐུ་དང་། དབང་ཤེས་ལྔ་གནས་གྱུར་བྱ་གྲུབ་ཡེ་ཤེས་དང་སྤྲུལ་སྐུར་བཤད་ལ། ཡང་ན་
ཚོགས་དྲུག་གི་དབང་དུ་བྱས་ནས། ཡིད་ཀྱི་རྣམ་ཤེས་གནས་གྱུར་སྤྲུལ་སྐུ་དང་། དབང་
ཤེས་ལྔ་གནས་གྱུར་ལོངས་སྐུར་བཤད་པ་དང༌། གསེར་འོད་དང་མདོ་རྒྱན་སོགས་དེ་དང་
ཆ་འདྲ་གསུངས་པ་རྣམས། རང་ལུགས་ལ། ཡེ་ཤེས་བཞི་ཡེ་ཤེས་ཆོས་སྐུར་བྱས་ནས་
གཟུགས་སྐུ་གཉིས་དེ་དག་གི་བདག་རྐྱེན་ལས་བྱུང་བ་དང༌། ཙནྡྲ་གོ་མིས་ཉེ་བར་བཏགས་
པས་དེ་བཞིན་གཞན། ཞེས་པ་ལྟར། གཟུགས་སྐུ་གཉིས་ཡེ་ཤེས་བཏགས་པ་བར་གསེར་
ཕྲེང་ལས་གསུངས་སོ། །གནས་གྱུར་ལ། མདོ་རྒྱན་གྱི་འགྲེལ་བཤད་བློ་བརྟན་མར། གཟུགས་
ཕུང་གནས་གྱུར་ཚུལ། རྣམ་ཤེས་ཀྱི་ཕུང་བོ་གནས་གྱུར་ཚུལ། ཚོར་བའི་ཕུང་བོ་གནས་
གྱུར་ཚུལ། འདུ་ཤེས་ཀྱི་ཕུང་བོ་གནས་གྱུར་ཚུལ་བཞི་བྱས་ལ། དང་པོ་ནི། དབང་བོ་ལྔ་
རྣམས་གཞན་གྱུར་ན། །སོགས་ཀྱིས་ཡོན་ཏན་བརྒྱ་ཕྲག་བཅུ་གཉིས་ནི། ས་སྡེ་གནའ་མཆན་
ལྟར། ཕྱོགས་བཞི་སྟེང་འོག་ཉིས་ཏེ་དྲུག་པོ་རེ་རེ་ལ་ཕྱོགས་བཅུ་ཕྱེ་བའི་དྲུག་ཅུ། དེ་དག་
རེ་རེ་ལ་གཟུགས་སྒྲ་དྲི་རོ་རེག་བྱ་ལྔ་སྟེ་སུམ་བརྒྱ་ཡོད་ཀྱང༌། མིག་གི་ཡུལ་ལ་གཟུགས་
དྲུག་ཅུ་གནས་མ་གྱུར་ནའང་ཡོད་པས་དེ་དག་དོར་བས། ཉིས་བརྒྱ་བཞི་བཅུ་ཡུལ་དུ་བྱེད་
པ་བཞིན་དུ། རྣ་བ་སོགས་བཞི་ལ་སྒྲ་སོགས་རང་རང་གི་ཡུལ་དྲུག་ཅུ་དོར་བས། ཉིས་བརྒྱ་
བཞི་བཅུ་བ་བཞི་བཞི་སྟེ། བསྡོམས་པས་བརྒྱ་ཕྲག་བཅུ་གཉིས་ཡུལ་དུ་བྱེད་པའི་ཡོན་ཏན་
དབང་པོ་རེ་རེར་འབྱུང་ངོ་། །འདི་ལ་བོད་འགའ་ཞིག་མཚན་སོ་གཉིས་དང་དཔེ་བྱད་བརྒྱད་
ཅུ་འདྲེན་པ་དང་། འགའ་ཞིག་ས་དང་པོའི་ཡོན་ཏན་བརྒྱ་ཕྲག་བཅུ་གཉིས་འདྲེན་པས། དང་
པོ་ལྟར་ན། དབང་པོ་རྣམས་མཚན་དཔེ་ཟེར་དགོས་པ་དང༌། གཉིས་པ་ལྟར་ན། སང༌༌
རྒྱས་སའི་གནས་གྱུར་བརྩི་བའི་སྐབས་དོན་ཉམས་ཞེས་འཇམ་དབྱངས་དགའ་བློའི་མདོ་རྒྱན་
འགྲེལ་བར་བཀག་གོ །

འགྲེལ་མཆན་སྐབས་བརྒྱད་པ། 375 འབྲས་བུ་ཆོས་སྐུ།
གཉིས་པ་རྣམ་ཤེས་གནས་གྱུར་ལ། ཉོན་ཡིད་དབང་ཤེས་རྣམ་རྟོག་ཀུན་གཞི་གནས་
གྱུར་བཞིའི་དང་པོ་ནི། ཡིད་ནི་སོགས་ཀྱིས་ཉོན་ཡིད་གནས་གྱུར་མཉམ་ཉིད་དང༌། གཉིས་
པ་དོན་བཅས་སོགས་ཀྱིས་དབང་ཤེས་གནས་གྱུར་བྱ་གྲུབ་དང༌། གསུམ་པ་རྣམ་རྟོག་སོགས་
ཀྱིས་ཡིད་ཤེས་གནས་གྱུར་སོར་རྟོག་དང་། བཞི་པ་རྟེན་ནི་སོགས་ཀྱིས་ཀུན་གཞི་གནས་གྱུར
ཆོས་དབྱིངས་དང་མེ་ལོང་ཡེ་ཤེས་སྦྱར་ན། རོལ་མཚོ་ལས། དེས་ན་ཙནྡྲ་གོ་མིས། ནས།
ཞེས་གསུངས་པའི་དོན་འདི་བཞིནདུ་བཞེད་པར་བྱའོ། །ཞེས་དང༌། སྒོ་མང་ཡིག་ཆར་
མདོ་རྒྱན་གྱི་དེ་ཡང་ཅི་རིགས་པར་ཡོད་དོ། །ཞེས་པའི་དགོངས་པར་འགྲོ་སྙམ་མོ། །འཁྲིག་
པ་གཞན་དུ་ཞེས་པ་ཚོར་ཕུང་དང༌། ནམ་མཁའ་སོགས་འདུ་ཤེས་ལ་སྦྱར་ཚུལ་སླའོ། །རྟོགས་
སྣང་དུ། ཇི་ལྟ་བ་མཁྱེན་པའི་ཡེ་ཤེས་ཀྱིས་ཇི་སྙེད་པ་དངོས་སུ་འཇལ་བ་མ་ཡིན། ཞེས་
པ་དེས་ཇི་ལྟ་བ་གཟིགས་པའི་ངོར་ཇི་སྙེད་པ་མ་གཟིགས་པའི་དོན་དང༌། རིགས་ཤེས་རྗེས་
དཔག་གི་དངོས་ཀྱི་གཞལ་བྱ་ཡིན་པ་ལ། དེས་དངོས་སུ་རྙེད་དོན་ཡིན་པས་མ་ཁྱབ་གསུངས་
པ་དེས་གཉིས་སྣང་ནུབ་པའི་སྒོ་ནས་རྙེད་པའི་དོན་ཡིན་པས་མ་ཁྱབ་ཅེས་པ་ཡིན་པ་སྒྲུབ་ཚུལ་
གྱིས་ཤེས་སོ། །དོན་དམ་དཔྱོད་བྱེད་ཀྱི་ཚད་མ་དང་ཀུན་རྫོབ་དཔྱོད་བྱེད་ཀྱི་ཚད་མ་འགལ་
བར་གསུངས་པ་ལྡོག་པ་འགལ་བའི་དོན་ནོ། །
གཉིས་པ་ཡན་ལག་གི་དོན་ལ་བཞི། ངོ་བོ་ཉིད་ཀྱི་སྐུ། ཡེཤེས་ཆོས་ཀྱི་སྐུ། ལོངས་
སྤྱོད་རྫོགས་པའི་སྐུ། མཆོག་གི་སྤྲུལ་བའི་སྐུའོ། །
ངོ་བོ་ཉིད་སྐུ་བཤད་པ།
དང་པོ་ལ་གསུམ་གྱི་དང་པོ་མཚམས་སྦྱར་བ་ནི། སྐུ་བཞིའི་དང་པོ་ངོ་བོ་ཉིད་ཀྱི་
སྐུ་སྟོན་ཏོ། །གཉིས་པ་རྩ་བ་ནི། ཐུབ་པའི་ངོ་བོ་ཉིད་ཀྱི་སྐུ་ནི། །སངས་རྒྱས་སའི་ཟག་
པ་མེད་པའི་ཆོས་གང་༼ཁ༽དག །ཡིན་པ་དེ་དག་ཐོབ་པར་འགྱུར་བའོ། །༼ཀ༽རྣམ་

འགྲེལ་མཆན་སྐབས་བརྒྱད་པ། 376 འབྲས་བུ་ཆོས་སྐུ།
པ་ཀུན་ཏུ་རྣམ་པར་དག་པ། །དེ་དག་གི་རང་བཞིན་དང་མཚན་ཉིད་ཅན། །༼ག༽
འདི་ཉི་སྣང་གི་འགྲེལ་ཚུལ་ཡིན་ལ། མདོ་ནི། རབ་འབྱོར་གཞན་ཡང༌། ནས། ཤེར་
ཕྱིན་ལ་བསླབ་པར་བྱའོ། །ཞེསཔའོ། །འགྲེལ་བ་ལ་གཉིས། དངོས་དང༌། ཆོས་ཅན་གྱི་
སྐུ་གསུམ་ཆོས་ཉིད་ཀྱི་སྐུ་ལས་ཐ་དད་དུ་བཞག་པའི་དགོས་པའོ། །དང་པོ་ནི། ཞེས་བྱ་
བ་གསུངས་ཏེ། ཐུབ་པ་སངས་རྒྱས་བཅོམ་ལྡན་འདས་ཀྱི་ངོ་བོ་ཉིད་ཀྱི་སྐུ་ནི་ཆོས་
ཅན། ཁྱད་པར་གསུམ་དང་ལྡན་ཏེ། ལྡན་པའི་ཁྱད་པར། དྲན་པ་ཉེ་བར་བཞག་པ་ལ་
སོགས་པ་ཟག་པ་མེད་པའི་ཡེ་ཤེས་ཀྱི་བདག་ཉིད། འཇིག་རྟེན་ལས་འདས་པའི་ཆོས་
ཀྱི་དབྱིངས་ཀྱི་ངོ་བོ་ཉིད་ཀྱིས་ཟག་པ་མེད་པའི་ཁྱད་པར་དུ་བྱས་པའི་ཕྱིར་དང༌། བྲལ་
བའི་ཁྱད་པར་སྒྲིབ་གཉིས་ཀྱི་དྲི་མ་རྣམས་གློ་བུར་བ་ཉིད་ཀྱིས་ན། དེ་དག་རྣམ་པ་ཐམས་
ཅད་དུ་རྣམ་པར་དག་ཅིང་དབེན་པའི་ཕྱིར། ངོ་བོའི་ཁྱད་པར། དོན་དམ་པར་རང་བཞིན་
གྱིས་དབེན་པའི་མཚན་ཉིད་དུ་གྱུར་བ་ཟགམེད་ཡེ་ཤེས་གང་དག་ཡིན་པ་དེ་དག་གི་གནས་
ལུགས་རང་གིའམ་རང་བཞིན་གྱི་ངོ་བོ་ཉིད་དོན་དམ་པར་སྐྱེ་བ་མེད་པའི་ངོ་བོ་ཉིད་ནི་
འདི་ཡིན་ཏེ། རྒྱུ་རྐྱེན་གྱིས་བཅོས་མ་མ་ཡིན་པའི་དོན་གྱིས་ན། འཇིག་རྟེན་ལས་
འདས་པའི་ལམ་གྱིས་འཐོབ་ཀྱི། འཇིག་རྟེན་པའི་ལམ་ཙམ་དང་རྒྱུས་བྱས་པ་ནི་མ་ཡིན་
པས་ན། ཐབས་ཁྱད་པར་ཅན་གྱིས་ཟིན་པའི་སྟོང་ཉིད་མངོན་སུམ་དུ་རྟོགས་པའི་རྣམ་པར་
ཤེས་པ་སྒྱུ་མ་ལྟ་བུས་ཆོས་ཐས་ཅད་བདེན་མེད་དུ་རྟོགས་པས་ཐོབ་པ་ཡིན་ནོ། །འདིར་
མདོ་ནི། བརྒྱད་སྟོང་བར། རབ་འབྱོར་གང་གི་ཚེ། ནས། རྗེས་སུ་རིག་པར་བྱེད་པ་
དང༌། ནས། ཉེ་བར་རྟོག་པ་དང༌། ཞེས་པའི་བར་ཚིག་བདུན་གྱིས་རྣམ་མཁྱེན་སོགས་
མངོན་རྟོགས་དང་པོ་བདུན་དང༌། སྒྱུ་དང་གཡོ་ཐམས་ཅད་རྣམ་པར་སྤངས་པའི་ཡིད་ལ་
བྱེད་པ་དང༌། ནས། སྐྱེ་བོ་ཐམས་ཅད་རྣམ་པར་སྤངས་པའི་ཡིད་ལ་བྱེད་པ་དག །ཅེས་
པས་དངོས་པོ་བརྒྱད་སྒོམ་པའི་ཡིད་ལ་བྱེད་ཚུལ་བསྟན་ལ། གིས་སྒོམ་པར་འགྱུར་བ་ཞེས་

འགྲེལ་མཚན་སྐབས་བརྒྱད་པ། 377 འབྲས་བུ་ཆོས་སྐུ།
པས་ཆོས་སྐུ་སྤྱིའི་སྒོམ་ཚུལ་བསྟན་ཏེ། དེ་དག་གིས་དངོས་པོ་བརྒྱད་སྒོམ་ཚུལ་སྤྱིར་བསྟན་
ནས། དེའི་ཚེ་དེ་ལ་ཡོན་ཏན་ཐམས་ཅད་ཡོངས་སུ་རྫོགས་པ་དང་ཞེས་པ་ངོ་བོ་ཉིད་སྐུ་དང་
ཡེ་ཤེས་ཆོས་སྐུ་གཉིས་ཀའི་མདོ་ཡིན་ནོ། །སངས་རྒྱས་ཀྱི་ཞིང་བླ་ན་མེད་པ་དང་ཞེས་པ་
ལོངས་སྐུ་ཞིང་དང་བཅས་པའི་མདོ་དང༌། སངས་རྒྱས་ཀྱི་ཆོས་རྣམས་ཡོངས་སུ་རྫོགས་
པར་རྙེད་དཀའ་བར་མི་འགྱུར་རོ། །ཞེས་པ་སྤྲུལ་སྐུ་འཕྲིན་ལས་དང་བཅས་པའི་མདོའོ།།
རྒྱན་སྣང་དུ་འདི་དག་ཕྱོགས་གཅིག་ཏུ་གསུངས་པས་འདི་ལྟར་བྱས་སོ། །གཉིས་པ་ནི། ཆོས་
ཅན་གྱི་སྐུ་ལྷག་མ་གསུམ་པོ་ཆོས་ཅན། ངོ་བོ་ཉིད་སྐུ་ལས་ངོ་བོ་ཐ་དད་མིན་ཏེ། དོན་
དམ་པར་གྲུབ་པའི་སྟོང་པ་ཆོས་ཉིད་ཀྱི་ངོ་བོར་གྱུར་པའི་སྐུ་ཡིན་པའི་ཕྱིར་ཏེ། དེ་གསུམ་
ཐ་སྙད་དུ་ཐ་དད་པར་བཞག་སྟེ། ཡང་དག་པའི་ཀུན་རྫོབ་ཏུ་ཚད་མ་ལ་སྣང་བ་ཇི་ལྟར་
མོས་པས་ཐ་དད་པས་བཞག་ཅིང་རབ་ཏུ་ཕྱེ་བས་ནི། དགོས་པ་སངས་རྒྱས་ཁོ་ནའི་མངོན་
སུམ་གྱི་སྤྱོད་ཡུལ་དང༌། སར་གནས་ཀྱི་བྱང་ཆུབ་སེམས་དཔའ་ཡན་ཆད་དང་། ཉན་
ཐོས་དང་ལ་སོགས་པས་སོ་སྐྱེ་ལས་དག་ཡན་ཆད་པའི་སྤྱོད་ཡུལ་དུ་རྣམ་པར་གཞག་པ་
ཡིན་ནོ། །ཞེས་བསྟན་པའི་ཕྱིར་དུའོ། །ལུགས་ལས། སྟོང་ཉིད་ཅེས་བྱ་ཤེས་པ་ལས།།
གཞན་ནི་འགའ་ཞིག་ཡོད་མ་ཡིན། །གང་གི་ཕྱིར་ན། བདེན་གྲུབ་ཀྱིས་དབེན་པ་སྟོང་
ཉིད་དབེན་པར་གྱུར་པ་སྟོང་གཞི་ལས། ངོ་བོ་ཐ་མི་དད་པ་ཉིད་དུ་འདོད། །ཅེས་འབྱུང་
བའི་ཕྱིར། གསེར་ཕྲེང་ལས། དེའི་ཁུངས་ནི་རྒྱན་སྣང་འགྱུར་རྙིང་དང་གསེར་གླིང་བའི་
རིགས་པའི་བསྟན་བཅོས་ལས་ཞེས་བཤད་ལ། ཚིག་འདི་དག་བརྒྱད་སྟོང་དོན་བསྡུས་ཀྱི་
འགྲེལ་བར་དྲངས་སོ། །ཞེས་དང་ཉ་ཊཱིཀ་གི་འཆན་ལས། གསེར་གླིང་བའི་རིགས་པའི་
བསྟན་བཅོས་ལས། ཞེས་པ་དང༌། ནོར་བུ་རིན་ཆེན་མདོ་རྒྱན་ཞེས་པའང་ནོར་རོ། །ཞེས་
གསུངས་པས་ཁུངས་གསལ་བོ་མེད་ཀྱང་གསེར་ཕྲེང་དུ་དྲངས་པའི་ཚིག་རྣམས་ལ་བལྟས་ན་
གཟུང་འཛིན་གཉིས་སྟོང་དང་རྣམ་ཤེས་གཉིས་ངོ་བོ་ཐ་མི་དད་པར་གསུངས་ཀྱང་སྐུ་ལྷག་

འགྲེལ་མཆན་སྐབས་བརྒྱད་པ། 378 འབྲས་བུ་ཆོས་སྐ།
མ་དེ་དང་རིགས་འདྲ་བས་དྲངས་སོ། །དེས་ན་སྐུ་ལྷག་མ་གསུམ་སྐུ་དང་པོ་དེ་དང་ངོ་བོ་
ཐ་མི་དད་ཀྱང་གསུམ་པོ་ཐ་སྙད་དུ་ཐ་དད་པར་རྣམ་པར་བཞག་གོ །འདིའི་ཡང་དག་
ཀུན་རྫོབ་གསེར་གླིང་བས་ཏིང་ངེ་འཛིན་གྱི་ཡུལ་དང༌། ཆོས་བཤེས་ཀྱིས་འཇིག་རྟེན་ལས་
འདས་པའི་ཀུན་རྫོབ་ཀྱི་སྣང་བ་ལ་སྦྱར་ཀྱང༌། འགྲེལ་བར། སངས་རྒྱས་དང༌། ནས།
སྤྱོད་ཡུལ་དུ་རྣམ་པར་བཞག་པ་ཡིན་ནོ། །ཞེས་གསུངས་པས། སངས་རྒྱས་སོགས་དེ་དག་
གི་ཐ་སྙད་པའི་ཚད་མའི་ཡུལ་ལ་བཞག་གོ །དག་པ་གཉིས་ལྡན་གྱི་དབྱིངས་ངོ་བོ་ཉིད་སྐུའི་
མཚན་ཉིད་དུ། རྗེ་བཙུན་པ་དང་སྒོ་མང་ཡིག་ཆར་གསུངས་པ། བསྟན་དར་བ་དང་བསོད་
གྲགས་པས། འགོག་བདེན་ཆོས་དབྱིངས་མིན་པས་བཀག་ནས་དག་པ་གཉིས་ལྡན་གྱི་ཆོས་
ཉིད་ཀྱི་སྐུ་དེ། སྐུ་དེའི་མཚན་ཉིད་དུ་བཞག་པ་སྒོ་མང་ཡིག་ཆར་བཀག་གོ།
ཡེ་ཤེས་ཆོས་སྐུ་སྐུ་གསུམ་ལས་ཐ་དད་དུ་བསྟན་པ།
གཉིས་པ་ཡེ་ཤེས་ཆོས་ཀྱི་སྐུ་ལ་གསུམ། དངོས་ཀྱི་དོན་དང་། དེའི་ཁྱད་པར་བཤད་
པ་དང་། དེ་ལ་རྩོད་པ་སྤང་བའོ། །དང་པོ་ལ་ཡེ་ཤེས་ཆོས་སྐུ་སྐུ་གསུམ་ལས་ཐ་དད་དུ་
བསྟན་པ་དང༌། ཐ་དད་དུ་མི་འདོད་པ་དགག་པ་དང༌། ཐ་དད་དུ་འདོད་པ་ལ་རྩོད་པ་སྤང་
བའོ། །དང་པོ་ལ་གསུམ་ལས་དང་པོ་མཚམས་སྦྱར་བ་ནི། དེ་ལྟརསྐུ་དང་པོ་ངོ་བོ་ཉིད་
ཀྱི་སྐུ་བསྟན་ནས། གཉིས་པ་ཡེཤེས་ཆོས་ཀྱི་སྐུ་དོན་དམ་པར་སྤྲོས་པ་མེད་པའི་ཡེ་ཤེས་
ཀྱི་བདག་ཉིད་ཟག་པ་མེད་པའི་དྲན་པ་ཉེ་བར་བཞག་པ་ལ་སོགས་པའི་ངོ་བོ་གསུངས་
སོ༑ ༑གཉིས་པ་རྩ་བ་ནི། ཡེ་ཤེས་ཆོས་སྐུ་ལ་སྡེ་ཚན་ཉེར་གཅིག་ཏུ་དབྱེར་ཡོད་དེ། བྱང་
ཆུབ་ཕྱོགས་མཐུན་གྱི་ཆོས་སོ་བདུན་དང༌། ཚད་མེད་བཞི་དང༌། །རྣམ་པར་ཐར་བ་
བརྒྱད་དང༌། མཐར་གྱིས་ནི། །གནས་པའི་སྙོམས་འཇུག་དགུ་ཡི་བདག་ཉིད་དང༌།།
ཟད་པར་རྣམ་པ་བཅུ་ཡི་བདག་ཉིད་དང༌། ཟིལ་གྱིས་གནོན་པའི་སྐྱེ་མཆེད་ནི། །རབ་

འབྲས་བུ་ཆོས་སྐུ།379འགྲེལ་མཆན་སྐབས་བརྒྱད་པ།
ཏུ་དབྱེ་བས་རྣམ་པ་བརྒྱད་དང༌། །ཉོན་མོངས་མེད་པདང༌། སྨོན་གནས་མཁྱེན་
པ་དང་། །མངོན་ཤེས་དྲུག་དང༌། སོ་སོ་ཡང་དག་པར་རིག །པ་བཞི་དང༌། རྣམ་པ་
ཐམསཅད་དུ་ཡོངས་སུ་དག་པ་བཞི་དང༌། །དབང་བཅུ་དང་ནི་སྟོབས་བཅུ་དང༌། །མི་
འཇིགས་པ་ནི་བཞི་དག་དང་། །བསྲུང་བ་མེད་པ་རྣམ་པ་གསུམ་དང༌། །དྲན་པ་
ཉེར་བཞག་རྣམ་པ་གསུམ་དང༌། །བསྙེལ་བ་མི་མངའི་ཆོས་ཉིད་དང༌། །བག་ཆགས་
ཡང་དག་པར་བཅོམ་པ་དང༌། །སྐྱེ་བོ་ལ་ཐུགས་རྗེ་ཆེན་པོ་དང༌། །ཐུབ་པ་ཁོ་ནའི་
མ་འདྲེས་ཆོས། །བཅོ་བརྒྱད་བཤད་པ་གང་ཡིན་དང༌། །རྣམ་པ་ཐམས་ཅད་མཁྱེན་
པ་ཉིད་དང༌། །དང་སྒྲས་ལམ་ཤེས་གཞི་ཤེས་གཉིས་ཏེ་མཁྱེན་གསུམ་གྱི་སྡེ་ཚན་ཏེ་ཉེར་
གཅིག་ལ་ཆོས་ཀྱི་སྐུ་ཞེས་མདོ་ལས་བརྗོད་པ་ཡིན། །པའི་ཕྱིར། མདོ་ནི། རབ་འབྱོར་
གྱིས་གསོལ་བ། བཅོམ་ལྡན་འདས་ཟག་པ་མེད་པའི་ཆོས་དེ་དག །ནས། ཤེར་ཕྱིན་འདི་
ལ་བསླབ་པར་བྱའོ། །ཞེས་སྡེ་ཚན་ཉེར་གཅིག་གསུངས་སོ། །འདི་ཉི་སྣང་དང་ལེ་བརྒྱད་
མར་ངོ་བོ་ཉིད་སྐུ་ལ་སྦྱར་རོ། །
གསུམ་པ་འགྲེལ་བ་ལ་གཉིས། དབྱེ་བ་དང༌། དེ་དག་ཡེ་ཤེས་ཆོས་སྐུར་བཞག་
པའོ། །དང་པོ་ནི། ཞེས་བྱ་བ་གསུངས་ཏེ། དྲན་པ་ཉེ་བར་བཞག་པ་ལ་སོགས་པ་
ནས། འཕགས་པའི་ལམ་ཡན་ལག་བརྒྱད་པའི་བར་བྱང་ཆུབ་ཀྱི་ཕྱོགས་རྣམས་སྡེ་
ཚན་གཅིག་དང༌། སྔ་མ་རྣམ་ཀུན་དང་རྣམ་མཁྱེན་དུ་བསྟན་པ་བཞིན་དུ་ཞེས་པ་སྡེ་ཚན་
དང་པོ་བཞི་ལ་སྦྱར་བར་གསེར་ཕྲེང་ལས་གསུངས་སོ། །བྱམས་པ་ལ་སོགས་པ་ཚད་མེད་
པ་བཞི་ཚངས་པའི་གནས་པ་རྣམས་སྡེ་ཚན་གཅིག་དང༌། ནང་རྣལ་འབྱོར་བ་རང་ལ་
གཟུགས་ཅན་གྱི་འདུ་ཤེས་བཞག་པ་དང༌། གཟུགས་ཅན་མ་ཡིན་པར་མིང་བཞིའི་ཕུང་
བོ་ཙམ་གྱི་འདུ་ཤེས་བཞག་པས་ཕྱི་རོལ་གྱི་གཟུགས་རྣམས་ལ་ལྟ་བ་མི་སྡུག་པའི་རྣམ་
ཐར་ཞེས་བྱ་བ་གཉིས་དང༌། མཐར་གཟུགས་སྣང་ཐམས་ཅད་སྡུག་པ་རོ་གཅིག་པར་མོས་

འགྲེལ་མཆན་སྐབས་བརྒྱད་པ། 380 འབྲས་བུ་ཆོས་སྐུ།
པ་སྡུག་པའི་རྣམ་པར་ཐར་བ་ལུས་ཀྱིས་མངོན་སུམ་དུ་བྱས་ཏེ་རྫོགས་པར་བྱས་ནས་
གནས་པ་ཞེས་བྱ་བ་གཅིག་དང་། དང་པོ་གཉིས་ནི་ཅི་འདོད་པར་སྤྲུལ་བ་ལ་དབང་ཐོབ་
ཕྱིར་ཡིན་ལ། གསུམ་པ་ནི། མི་སྡུག་པ་བསྒོམ་པ་ལ་ཞུམ་པ་བསལ་ཕྱིར་དང་སྡུག་པ་ཡིད་
ལ་བྱས་ཀྱང་ཆགས་པ་མི་སྐྱེ་ན་དང་པོ་གཉིས་གྲུབ་པའི་རྟགས་ཡིན་པས་དེས་ཤེས་པའི་ཕྱིར་
རོ༑ ༑གཟུགས་ཀྱི་མཚན་མའི་འདུ་ཤེས་ལས་འདས་པས་ནམ་མཁའ་དང་། ནམ་མཁའི་
འདུ་ཤེས་ལས་འདས་པས་རྣམ་པར་ཤེས་པ་དང༌། རྣམ་ཤེས་ཀྱི་འདུ་ཤེས་ལས་འདས་པས་
ཅི་ཡང་མེད་པ་དང་། འདུ་ཤེས་དངོས་པོ་མེད་པ་ལས་འདས་པས་འདུ་ཤེས་མེད་འདུ་
ཤེས་མེད་མིན་སྐྱེ་མཆེད་ཅེས་བྱ་བ་བཞི་ནི་རང་སའི་རོ་མྱང་བའི་སྒྲིབ་པ་ལས་ཐར་བ་
དང་། དེ་ཐག་བསྲིང་བའི་ཕྱིར་དང༌། འདུ་ཤེས་དང་ཚོར་བ་རགས་པའི་སྒྲིབ་པ་ལས་ཐར་
ཕྱིར་འདུ་ཤེས་དང་ཚོར་བ་འགོག་པ་ཞེས་བྱ་བ་གཅིག་སྟེ། དེ་ལྟར་རྣམ་པར་ཐར་
པ་བརྒྱད་དང་། གཟུགས་ཀྱི་ཁམས་ཀྱི་བསམ་གཏན་བཞི་དང༌། གཟུགས་མེད་པའི་
སྙོམས་པར་འཇུག་པ་བཞི་དང༌། འགོག་པའི་སྙོམས་པར་འཇུག་པ་ཞེས་བྱ་བ། གསེར་
ཕྲེང་ལས། མཐར་གྱིས་གནས་པ་ནི་སྔར་རྒྱུད་ལ་སྐྱེད་མ་མྱོང་བའི་ཚེ་འདི་དགུ་ལ་མཐར་
ཆགས་སུ་འཇུག་དགོས་པའོ། །ཞེས་པ་ལྟར། སྙོམས་པར་འཇུག་པ་དགུ་དང༌། སྔོ་
ཚན་ལྔ་བ་ཟད་པར་ལ། ས་དང་། ཆུ་དང༌། མེ་དང༌། རླུང་སྟེ་འབྱུང་བཞི་དང་།
སྔོན་པོ་དང་། སེར་བོ་དང་། དམར་པོ་དང་དཀར་པོ་སྟེ་འབྱུང་འགྱུར་བཞི་དང་།
ནམ་མཁའ་དང་། རྣམ་པར་ཤེས་པ་རང་སའི་མིང་བཞི་ལ་དམིགས་པ། ཞེས་བྱ་བ་
ཟད་པར་རྣམ་པ་བཅུ་དང༌། འདི་གསེར་ཕྲེང་སོགས་སུ་ས་བཅད་དགུ་བྱས་པའི། དང་
པོ་ངོ་བོ་ནི། བསམ་གཏན་དང་གཟུགས་མེད་ཀྱི་དངོས་གཞི་གང་རུང་ལ་བརྟེན་ནས་རང་
གི་དམིགས་ཡུལ་དུ་གྱུར་བའི་ས་སོགས་བཅུ་གང་རུང་གིས་ཁྱབ་པར་སྤྲོ་ནུས་པའི་ཏིང་ངེ་འཛིན་
དང་མཚུངས་ལྡན་ཅི་རིགས་ཀྱི་ཤེས་པའོ། །གཉིས་པ་དབྱེ་བ་བཤད་ཟིན་ཏོ།

འགྲེལ་མཆན་སྐབས་བརྒྱད་པ། 381 འབྲས་བུ་ཆོས་སྐུ།
གསུམ་པ་རྟེན་ནི། མཛོད་ལས། བརྒྱད་མ་ཆགས། །བསམ་གཏན་མཐའ་ན་
སྤྱོད་ཡུལ་ནི། །འདོད་པ་གཉིས་ནི་གཟུས་མེད་དག །ཅེས་དང༌། གཟུགས་མེད་ཅེས་བྱ་
ཁམས་གསུམ་གྱི། །རྟེན་ཅན་ལྷག་མ་མི་ལ་སྐྱེ། །ཞེས་གསུངས་ཀྱང༌། གོང་མའི་ལུགས་
ལ་གཟུགས་ཅན་གྱི་རྣམ་ཐར་ཟིལ་གནོན་ཟད་པར་གསུམ་སངས་རྒྱས་ཀྱི་སའི་བར་ཡོད་པས།
ལུས་རྟེན་འདོད་གཟུགས་གཉིས་ཀ་དང་། སེམས་རྟེན་ཡང་། བསམ་གཏན་བཞི་ཀར་བརྟེན་
པ་ཉི་སྣང་ལྟར་ཡིན་ནམ་དཔྱད། བཞི་བ་སྦྱོང་ཚུལ་ལ་སྔར་སྦྱངས་པ་བྱས་པས་གཟུགས་
ཅན་བརྒྱད་ནི་དམིགས་པ་དེ་མཐོང་བ་ཙམ་གྱིས་དང༌། ནམ་མཁའ་ནི་སྐར་ཁུང་དང་རྩིག་
པའི་བུ་ག་མཐོང་བ་དང་། རྣམ་ཤེས་ནི་སྐར་ཁུང་ནང་ནས་ཉི་ཟླའི་འོད་རྩིག་པ་སོགས་ལ་
ཕོག་པའི་འོད་དང་ཤིང་ལོ་སོགས་ཀྱི་གསེབ་ནས་ས་ལ་ཕོག་པའི་ཉི་ཟླའི་འོད་ཀྱི་ཐིག་ལེ་མཐོང་
བ་ཙམ་གྱིས་གྲུབ་ལ། སྔར་མ་གྲུབ་པས་གསར་དུ་སྒྲུབ་ཚུལ། དམིགས་རྟེན་ནི། གསེར་
ཕྲེང་ལས། ས་ལ་སྔར་སྦྱངས་པས་འགྲུབ་ཚུལ་དང་མ་སྦྱངས་པས་སྦྱོང་བའི་དམིགས་རྟེན་
དང་གྲུབ་མ་གྲུབ་ཀྱི་མཚན་མ་མ་གསུངས་པའི་རྒྱུ་མཚན་ནི་ཇི་ལྟ་བ་བཞིན་མི་ཤེས་པར་སྣང་
ངོ་། །ཞེས་གསུངས་ཀྱང་། རྣམ་བཤད་ལས། ཟད་པར་སའི་མཚན་མ་མ་བཤད་པ་ནི་གོ་
སླ་བ་ལ་དགོངས་ཀྱི་མེད་པ་མ་ཡིན་ཏེ། ཞེས་པ་ནས། སྣུམ་ཞིང་འདྲིལ་ལ་ཁོད་སྙོམས་
པ་སོགས། ཞེས་པ་ལྟར། ས་གཞི་སྣུམ་པ་སོགས་དང་། ཆུ་དྭངས་ཤིང་དྲི་མེད་པས་སྣོད་
གང་བ་དང༌། མེ་སྦར་བ་སོགས་དང༌། རླུང་ལུས་ལ་ཕོག་པ་སོགས་དང༌། ཚོན་དང་མེ་
ཏོག་སོགས་ཀྱི་ཁ་དོག་སྔོ་སེར་དཀར་དམར་བཞི་དང༌། རྩིག་པ་སོགས་ལ་སོར་བཞིའི་བུ་
ག་བཏོད་པའི་ནམ་མཁའ་དང་། བུམ་ནང་དུ་མེ་སྦར་ཞིང་ཁ་བཅད་ནས་བུ་ག་ཆུང་ངུ་བཏོད་
པའི་རྩིག་པ་ལ་ཕོག་པའི་སྣང་བ་སྟེ་དམིགས་པ་བཅུ་བོ་དེ་དག་མཐོང་བའི་ཡིད་མཐུན་གྱི་གནས་
སུ་བསམ་གཏན་སོགས་ལ་བརྟེན་ནས་ས་ས་ཆུ་ཆུ་ཞེས་སོ་སོའི་མིང་ཙམ་ལ་དམིགས་ནས་
ཡང་དང་ཡང་དུ་གོམས་པར་བྱེད་དོ། །ལྔ་བ་མཚན་མ་ནི། ས་ཚྭ་སྒོ་ཅན་དང་། ཆུ་རྦུ་

འགྲེལ་མཆན་སྐབས་བརྒྱད་པ། 382 འབྲས་ངུ་ཆོས་སྐུ།
བ་སོགས་དང༌། མེ་ཆད་ཅིང་ལྷུང་བ་སོགས་དང༌། རླུང་རླངས་པ་འཐུལ་བ་ལྟ་བུ་དང་།
མེ་ཏོག་གེ་སར་སོས་མེད་པ་སྔོ་སོགས་བཞི་དང་། བུ་ག་དང༌། འོད་བློས་སྐྱེད་ཀྱང་མི་འཕེལ་
བར་སྣང་ན། མ་གྲུབ་པའི་མཚན་མ་དང༌། དེ་དག་སྔར་སྦྱངས་པ་བྱས་པ་དང་མ་བྱས་
པ་གཉིས་ཀ་ལ་འབྱུང་ལ། མ་བྱས་པ་ལ་སྐྱོན་ཡིན་གྱི། བྱས་པ་ལ་སྐྱོན་མིན་པར་གསུངས་
སོ༑ ༑གྲུབ་པའམ་སྣང་བའི་མཚན་མ་ནི། ས་སྣུམ་ཞིང་ཁོད་སྙོམས་པ་དང་། ནམ་མཁར་
གནས་པའི་ནོར་བུ་རླུང་ཡབ་ལྟ་བུ་དང་། དེར་གནས་པའི་ལྭ་བ་དམར་པོ་ལྟ་བུ་སོགས་དང་།
འདུག་པ་ལྟར་མི་གཡོ་བར་གནས་པ་དང༌། སྔོ་སོགས་བཞི་ལ་ནི། ཟད་པར་གྱི་དཀྱིལ་འཁོར་
གྱིས་འཕགས་པས་ནོར་བུའི་རླུང་ཡབ་ནམ་མཁའ་ལ་གནས་པའོ། །ནམ་མཁའ་ལ་ནམ་མཁའི་
དཀྱིལ་ལྟ་བུར་གནས་པ་དང་། རྣམ་ཤེས་ལ་སྣང་བའི་ཚོགས་སྟུག་པོ་རབ་ཏུ་དྭངས་བ་དང་།
དེ་དག་ཅི་དོད་དུ་སྤྲོ་ཞིང་འཕེལ་བའོ། །དྲུག་པ་ཡིད་ལ་བྱེད་ཚུལ་ནི། མཚན་མ་དེ་དག་
བྱུང་བའི་ཚེ་ཁ་དོག་ལ་སོ་སོར་རྟོག་པ་དང་མཚན་མ་ཡིད་ལ་བྱེད་པ་སྤངས་ཏེ། ས་ས་ཞེས་
སོགས་དེ་དང་དེའི་མིང་ཙམ་ལ་གསལ་བར་དམིགས་ནས་སྤྲོ་ཞིང་གོམས་པར་བྱའོ། །བདུན་
པ་བྱེད་ལས་ནི། ས་ལ་དབང་དུ་གྱུར་ཀྱང་མངོན་ཤེས་དང་ལྡན་ན་གཅིག་ཏུ་གྱུར་ནས་མང་
པོར་གྱུར་བ་དང་ནམ་མཁའ་དང་ཆུ་ལ་ཐོགས་མེད་དུ་འགྲོ་བ་དང༌། ཆུའི་དབང་གིས་ས་
ལ་བྱིའུ་འཛུལ་བྱེད་པ་དང་ཆུའི་ཆར་འབེབས་པ་དང་ས་སོགས་ཆུར་སྤྲུལ་བ་དང་། མེའི་
དབང་གིས་དུ་བ་འཐུལ་ཞིང་མེ་འབར་བ་དང་མེ་ཆར་དང་གང་འདོད་བསྲེག་པ་དང་ལྷའི་
མིག་གི་ཡུལ་གསལ་བའི་དོན་དུ་སྣང་བ་སྐྱེད་པ་དང་མྱང་འདས་ཚེ་མེ་ཁམས་ལ་ཞུགས་ནས་
སྐུ་ལུས་བསྲེག་གོ །རླུང་གི་དབང་གིས་རླུང་ལྟར་མགྱོགས་པ་དང་རླུང་གིས་ཆར་འབེབས་
པ་དང༌། སྔོན་པོའི་དབང་གིས་གཟུགས་སྔོན་པོ་དང་མུན་པར་སྤྲུལ་བ་དང༌། སེར་ངོས་
སེར་བོར་སྤྲུལ་བ་དང་ས་སོགས་གསེར་དུ་བསྒྱུར་བ་དང་། དམར་པོས་དམར་པོ་སོགས་སུ་
སྤྲུལ་བ་དང་། དཀར་བོས་དཀར་བོ་སོགས་དང་རྨུགས་གཉིད་རང་དུ་བྱེད་པ་དང་མུན་པ་

འགྲེལ་མཆན་སྐབས་བརྒྱད་པ། 383 འབྲས་བུ་ཆོས་སྐུ།
འཇིག་པ་དང་ལྷའི་མིག་གི་ཡུལ་སྣང་བར་བྱེད་དོ། །ནམ་མཁའི་དབང་གིས་བསྒྲིབས་པ་
རྣམསའབྱེད་ཅིང་ས་དང་རི་བོ་སོགས་ཀྱི་ནང་ནས་ནམ་མཁའ་སྤྲུལ་ཞིང་སྤྱོད་ལམ་བྱེད་པ་
དང་རྩིག་པ་སོགས་ལ་ཐད་དཀར་འགྲོའོ། །རྣམ་ཤེས་དབང་གིས་གཟུགས་གསལ་བ་དང་
རྨུགས་གཉིད་རིང་དུ་བྱེད་པ་དང་མིག་གིས་ཡུལ་སྣང་བར་བྱེད་པ་སོགས་སོ། །བརྒྱད་པ་
སྐྱེ་མཆེད་བཅུ་གཉིས་ཀྱི་གཟུགས་ཀྱི་སྐྱེ་མཆེད་ལ་ཁ་དོག་བཞི་དང་། རེག་བྱའི་སྐྱེ་མཆེད་
ལ་འབྱུང་བཞི་དང༌། ཆོས་ཀྱི་སྐྱེ་མཆེད་ལ་ནམ་མཁའ་དང་། ཡིད་ཀྱི་སྐྱེ་མཆེད་ལ་རྣམ་
ཤེས་བཞག་པ་ནི། གཟུགས་རེག་གཉིས་བདག་གཞན་གཉིས་ཀ་དང༌། གཟུགས་ཅན་གྱི་
སེམས་ཅན་ཐམས་ཅད་ན་ཡོད་པས་ཡིན་ལ། དབང་བོ་ལྔ་གཞན་རྒྱུད་ལ་མེད་པ་དང་། དྲི་
རོ་གཉིས་གཟུགས་ཁམས་ན་མེད་པས། མ་བཞག་པ་སའི་དངོས་གཞིའི་དགོངས་པ་དང་།
སྒྲ་ལ་རིགས་འདྲའི་རྒྱུན་མེད་པས་ཟེར། གཟུགས་མེད་པ་ན་ནི་ནམ་མཁའ་ཐམས་ཅད་དུ་
འགྲོ་བ་དང༌། རྣམ་ཤེས་ཡུལ་ཟད་པར་གྱི་སྤྱོད་ཡུལ་ཅན་ཡིན་པས་བཞག་ལ། གཟུགས་
མེད་གསུམ་པས་དམིགས་པ་གཅོད་པ་དང་། བཞི་བས་སེམས་ནང་དུ་བསྡུས་པས་མི་གསལ་
བས་མ་བཞག་གོ །དང་པོ་བརྒྱད་ཀྱིས་གཟུགས་ཁམས་ཕྱིན་ཆད་ཁྱབ་པར་བྱེད་ལ། རྒྱུ་
འབྱུང་བཞི་མེད་པར་འབྱུང་འགྱུར་སྤྲོ་མི་ནུས་སོ། །དགུ་བ་ངེས་ཚིག་གམ་སྒྲ་དོན་ནི། ཉི་
སྣང་ལས། རྒྱུ་མི་འཆད་པར་ཁྱབ་པར་སྤྲོ་བ་ན་ཟད་པར་གྱི་སྐྱེ་མཆེད་དོ། །ཞེས་པ་ལྟར་
རོ༑ ༑འདི་དག་ནི། ཉི་སྣང་ལྟར་རྗེ་ཡབ་སྲས་རྣམས་ཀྱིས་གསུངས་སོ། །དྲུག་པ་ནི། ནང་
རྣལ་འབྱོར་བ་རང་ལ་གཟུགས་སུ་འདུ་ཤེས་པ་དང༌། གཟུགས་མེད་པར་འདུ་ཤེས་པ་
དག་གིས་སོ་སོར་རེ་རེ་ལ་ཡང་། ཆུང་ངུ་དང་ཆེན་པོའི་རྣམ་པ་གཟུགས་བཟང་ངན་
མཛེས་མི་མཛེས་དག་ཏུ་ཕྱི་རོལ་གྱི་གཟུགས་རྣམས་ལ་དེ་དག་གི་རྣམ་པ་དགུ་དག་ཏུ་རྟ་
ཞིང༌། གཟུགས་དེ་དག་ཟིལ་གྱིས་མནན་ནས་ཞི་གནས་ཀྱིས་ཤེས་ཤིང་། ལྷག་མཐོང་
གིས་མཐོང་ཞེས་བྱ་བ་དབྱིབས་ཟིལ་གྱིས་གནོན་པ་བཞི་དང་། ནང་གཟུགས་མེད་པར་

འགྲེལ་མཆན་སྐབས་བརྒྱད་པ། 384 འབྲས་བུ་ཆོས་སྐུ།
འདུ་ཤེས་པ་དག་ཁོ་ནས། སྔོན་པོ་དང༌། སེར་བོ་དང༌། དམར་པོ་དང་། དཀར་
པོ་དག་སྟེ་ཁ་དོག་ཟིལ་གྱིས་མནན་ནས་ཤེས་མཐོང་ཞེས་བྱ་བ་རྣམ་པ་བཞི་སྟེ། དེ་
ལྟར་ཟིལ་གྱིས་གནོན་པའི་སྐྱེ་མཆེད་རྣམ་པ་བརྒྱད་དང༌། རྣམ་བཤད་དང༌། སྤྱིར་
ཟིལ་གནོན་ལ་ཆེ་བས་ཆུང་བ་ཟིལ་གྱིས་གནོན་པ་དང་། སྟོབས་དང་ལྡན་པས་སྟོབས་ཆུང་
བ་ཟིལ་གྱིས་གནོན་པ་དང་། སྔར་སྣང་བ་མི་སྣང་བར་བྱས་ནས་ཟིལ་གྱིས་གནོན་པ་དང་།
ཉོན་མོངས་སྤོང་བ་ལྟ་བུ་སུན་འབྱིན་པས་ཟིལ་གྱིས་གནོན་པ་དང་། རྗེ་བོས་བྲན་ལ་དབང་
བྱེད་པ་ལྟ་བུ་དབང་བྱེད་པའི་ཟིལ་གྱིས་གནོན་པ་ལྟ་བུ་ལྔ་ཡོད་པ་ལས། འདིར་ནི་གསུམ་
པ་དང་ལྔ་བས་བསྡུས་པའི་ཟིལ་གྱིས་གནོན་པའོ། །ཞེས་པ་ལྟར། རྣམ་ཐར་དང་པོ་གཉིས་
ཀྱིས་ཕྱི་རོལ་གྱི་གཟུགས་རྣམས་རྣམ་པར་བསྔོས་པ་ལ་སོགས་པ་མི་སྡུག་པའི་རྣམ་པར་བལྟ་
ཞིང་ཆགས་པ་འགོག་ལ། གསུམ་པས་གཟུགས་སྣང་ཐམས་ཅད་སྡུག་པ་རོ་གཅིག་པར་བལྟས་
ནས་སྔ་མ་གཉིས་གྲུབ་མ་གྲུབ་བརྟག་ཅིང་གཟུགས་སྣང་ཐམས་ཅད་ལ་ཆགས་པ་འགོག་གོ།
ཟིལ་གནོན་གྱིས། ཡུལ་གྱི་གཟུགས་དེས་རྗེ་བོས་བྲན་ལ་དབང་བྱེད་པ་ལྟར། བཅུད་ཀྱི་
གཟུགས་ཆུང་ངུ་དང་སྣོད་ཀྱི་གཟུགས་ཆེན་པོ་རྣམས་ལ་དེ་དག་བས་ཀྱང་རྣམ་པ་ཆུང་འབྲིང་
ཆེན་པོ་དགུར་བལྟ་ཞིང་། རང་བཞིན་པའི་ཚད་སོགས་མི་སྣང་བར་བྱས་ནས་དབྱིབས་ཚད་
དང་ཁ་དོག་མཛེས་མི་མཛེས་སོགས་གཞན་དུ་བསྒྱུར་བས་ཟིལ་གྱིས་གནོན་ལ། ཟད་པར་
གྱིས་ཡུལ་དེ་ལ་དབང་བྱེད་པར་མ་ཟད། ཅི་འདོད་དུ་སྤྲོ་ཞིང་ཁྱབ་པར་བྱེད་པས། སྔ་མ་
གཉིས་སྐྱེད་བྱེད་ཀྱི་རྒྱུ་དང་། ཕྱི་མ་གཉིས་དག་བྱེད་ཀྱི་ཐབས་སམ་འབྲས་བུའོ། །མདོར་
ན༑ གཟུགས་ནས་བལྟ་སྟེའི་བར་མདོར་བསྟན་། དེ་མན་རྒྱས་བཤད། དེ་ཡང་དེ་བཞིན་
དུ་ཡན་དཔེ་དང༌། དེ་མན་དོན་ནོ། །དེ་དག་གི་སྔོན་པོ་ནི་མདོར་བསྟན། ཁ་དོག་སྔོན་པོ་
ནི་ལྷན་སྐྱེས། སྔོན་པོ་ལྟ་བུར་སྟོན་པ་ནི་སྦྱར་བྱུང༌། འོད་སྔོན་པོར་འབྱུང་བ་ནི་དེ་གཉིས་
ཀྱི་ཐུན་མོང་ངོ༌། །མེ་ཏོག་སོགས་ལྷན་སྐྱེས་དང༌། རས་སྦྱར་བྱུང་གི་དཔེའོ། །དེ་སེར་

འགྲེའ་མཆན་སྐབས་བརྒྱད་པ། 385 འབྲས་བུ་ཆོས་སྐུ།
དཀར་དམར་གསུམ་ལ་སྦྱར་རོ། །གཟུགས་མེད་ལ་ཟིལ་གནོན་མ་བཤད་པ་ནི། རྣམ་བཤད
ལས། གཟུགས་ཟིལ་གྱིས་གནོན་དཀའ་བའི་ཕྱིར་ཏེ། དེ་ཟིལ་གྱིས་ནོན་ན་གཟུགས་མེད་
ཟིལ་གྱིས་ནོན་པའི་དབང་ཡང་ཐོབ་པར་འགྱུར་རོ། །ཞེས་གསུངས་ལ། གསེར་ཕྲེང་དུ་
གནོན་འཇོམས་ཆུང་བར་ནམ་མཁའ་རྣམ་ཤེས་ཀྱི་ཟིལ་གནོན་དང་བཅས་ཏེ་བརྒྱད་བྱེད་པ།
ཁྲི་བརྒྱད་སྟོང་བ་དང་མཐུན་པར་གསུངས་པས། དེ་ལྟར་འདྲེན་ཚུལ་ཡོད་ཀྱང་སྤྱིར་མི་འདྲེན་
ཟེར་དགོས་སོ། །བདུན་པ་ནི། བསམ་གཏན་ལ་བརྟེན་ནས་སེམས་ཅན་ཕ་རོལ་གྱི་རྒྱུད་
དུ་གཏོགས་པའི་ཉོན་མོངས་པའི་དགྲའི་རྒྱུན་དྲུངས་འབྱིན་པའི་ཏིང་ངེ་འཛིན་ཞེས་
བྱ་བ་གང་ཡིན་པ་ཉོན་མོངས་པ་མེད་པའི་ཏིང་ངེ་འཛིན་དང༌། བརྒྱད་པ་ཡང་དག་པར་
འབད་རྩོལ་སོགས་ཀྱི་མཚན་མ་ཐམས་ཅད་དང་བྲལ་ཞིང་བདེན་ཞེན་གྱི་ཆགས་པ་བཅོམ་
པ་གདུལ་བྱའི་ཐེ་ཚོམ་སེལ་བར་མཛད་པའི་སྨོན་ལམ་གྲུབ་པས་འཁོར་བ་ཇི་སྲིད་པ་
དང་རྣམ་པར་གྲོལ་བ་ཇི་སྲིད་པའི་གནས་སྐབས་སུ་ཡུལ་ལ་འཇུག་པ་ཞེས་བྱ་བ་སྨོན་
ནས་མཁྱེན་པ་དང་། དགུ་བ་དང་བཅུ་བ་ནི། སྔར་རྣམ་མཁྱེན་དང་རྣམ་ཀུན་ཏུ་བཤད་
པའི་མངོན་པར་ཤེས་པ་དྲུག་དང༌། སོ་སོར་ཡང་དག་པར་རིག་པ་བཞི་དང་། བཅུ་
གཅིག་པ་ནི། བསམ་གཏན་ལ་བརྟེན་ནས་ལུས་འདོར་ལེན་ལ་དབང་བ་རྟེན་དང་། མེད་
པ་སྤྲུལ་ཡོད་པ་བསྒྱུར་བའི་ཡོ་བྱད་ལ་དབང་བ། དམིགས་པ་དང༌། ཏིང་ངེ་འཛིན་ལ་
མངའ་བརྙེས་པ་ཐུགས་དང་། ཤེས་རབ་ལ་མངའ་བརྙེས་པ་ཡེ་ཤེས་ཡོངས་སུ་དག་པ་
ཞེས་བྱ་བ་བཞི་ཀའི་མཐར་སྦྱར་བ་དག་པ་བཞི་དང༌། བཅུ་གཉིས་པ་ནི། ཚེ་ཅི་འདོད་
དུ་གནས་ནུས་པ་དང་། སེམས་ཏིང་ངེ་འཛིན་ལ་ཅི་འདོད་དུ་འཇུག་པ་དང་། ཡོ་བྱད་
བསམ་པ་བཞིན་ནམ་མཁའ་མཛོད་ལ་མངའ་བརྙེས་པ་དང༌། གསེར་ཕྲེང་ལས། གསུམ་
ནི་སྦྱིན་འབྲས་ཏེ་ལོངས་སྤྱོད་བྱིན་པས་ཚེའི་རྒྱུར་གྱུར་བ་དང་། དེ་བཞིན་གཤེགས་པས་སེམས་
ཅན་གྱི་བསམ་པ་བཞིན་དུ་སེམས་ཀྱི་རྗེས་སུ་གཙོ་བོར་འཇུག་པ་དང༌། བསམ་པ་བཞིན་ཡོ་

འགྲེལ་མཆན་སྐབས་བརྒྱད་པ 386 འབྲསབུ་ཆོས་སྐུ།
བྱད་སྦྱིན་པས་སོ། །ཞེས་དང་། ལུས་ངག་གི་ལས་ཇི་ལྟར་འདོད་པ་བཞིན་བསྒྱུར་བ་དང་།
རྟོགས་སྣང་དུ། ས་གོང་མར་མྱོང་འགྱུར་གྱི་ལས་ས་འོག་མར་སྨིན་པར་བསྒྱུར་ནུས་པའོ།།
ཞེས་པ་སྔར་ལྟར་སྔ་མ་མྱོང་བ་བཞག་ནས་ཕྱི་མ་མྱོང་བའི་དོན་ཡིན་ནམ་སྙམ། འགྲོ་བ་
གང་དུ་ཇི་ལྟར་འདོད་པ་བཞིན་སྐྱེ་བ་དང༌། གསེར་ཕྲེང་ལས། ཚུལ་འབྲས་ཏེ་སེམས་ཅན་
རྣམས་ལུས་ངག་གི་ལས་སྐྱོན་མེད་པ་ལ་བསམ་བཞིན་དུ་བསྐུལ་བ་དང༌། ཚུལ་ལྡན་གྱིས་
སྨོན་ལམ་འགྲུབ་པས་སོ། །ཞེས་དང༌། ས་གསེར་དུ་བསྒྱུར་བ་སོགས་ཇི་ལྟར་མོས་པ་བཞིན་
འགྲུབ་པ་དང༌། གསེར་ཕྲེང་ལས། བཟོད་འབྲས་ཏེ། སེམས་ཅན་གྱི་མོས་པའི་རྗེས་སུ་
འཇུག་པའི་ཕྱིར་རོ། །ཞེས་དང༌། གདུལ་བྱ་འདུལ་བའི་སྨོན་ལམ་དང༌། གསེར་ཕྲེང་
ལས། བརྩོན་འབྲས་ཏེ་སྔོན་སེམས་ཅན་གྱི་དོན་དུ་བརྩོན་པ་མ་བཏང་བས་སོ། །ཞེས་དང༌།
མངོན་ཤེས་ལྔས་བསྡུས་པའི་རྫུ་འཕྲུལ་དང༌། གསེར་ཕྲེང་ལས། བསམ་འབྲས་ཏེ་སྔོན་
སེམས་ཅན་གྱི་དགོས་པ་ཇི་ལྟ་བ་བཞིན་མཉམ་པར་བཞག་པས་སོ། །ཞེས་དང༌། ཆོས་
ཐམས་ཅད་ལ་ཇི་ལྟར་འདོད་པ་བཞིན་ཡེ་ཤེས་མངོན་དུ་བྱེད་པ་དང༌། གསུང་རབ་ཡན་
ལག་ཅུ་གཉིས་ཇི་བཞིན་སྟོན་ནས་པས་ཆོས་དང༌། གསེར་ཕྲེང་ལས། གཉིས་ནི་ཡུམ་འབྲས་
ཏེ༑ སྔོན་སེམས་ཅན་གྱི་འདོད་པ་བཞིན་དུ་ཡེ་ཤེས་མངོན་དུ་བྱེད་པ་དང་། འདོད་པ་དང་
མཐུན་པར་མདོ་སོགས་ལ་སྦྱར་བས་སོ། །ཞེས་ཉི་སྣང་ལྟར་གསུངས་སོ། །ལ་དབང་པ་
ཞེས་བྱ་བ་ཐམས་ཅད་ཀྱི་མཐར་སྦྱར་བ་དབང་བཅུ་དང༌། ཡོངས་དག་བཞི་དང་དབང་
བཅུ་ས་བརྒྱད་པ་ནས་ཐོབ་སྙམ་སྟེ། དེ་གཉིས་བྱང་སེམས་དང་ཐུན་མོང་བར་གསུངས་པས་
སོ༑ ༑བཅུ་གསུམ་པ་དང་བཅུ་བཞི་བ་ནི། སྔར་རྣམ་ཀུན་ཏུ་བཤད་པའི་སྟོབས་བཅུ་
དང༌། མི་འཇིགས་པ་བཞི་དང་། བཅོ་ལྔ་པ་ནི། དེ་བཞིན་གཤེགས་པའི་སྐུ་དང་
གསུང་དང་ཐུགས་ཀྱི་སྤྱོད་པ་ཉེས་སྤྱོད་མཐའ་དག་གིས་ཡོངས་སུ་དག་པ་སྟེ། དེ་བཞིན་
གཤེགས་པ་འདི་ལ་ཕྱིན་ཅི་ལོག་གི་ཀུན་ཏུ་སྤྱོད་པ་ངན་པ་གང་ཟག་གཞན་གྱིས་ཡོངས་

འགྲེལ་མཆན་སྐབས་བརྒྱད་པ། 387 འབྲས་བུ་ཆོས་སུ
སུ་ཤེས་ཀྱིས་དོགས་པའི་བསྙེངས་བའམ་འཇིགས་པས་བཅབ་པ་སྟེ་གསང་བར་བྱའོ་སྙམ་
པའི་དགོངས་པ་མི་མངའོ་ཞེས་བྱ་བ་བསྲུང་བ་མེད་པ་རྣམ་པ་གསུམ་དང༌། བཅུ་དྲུག་
པ་ནི། འཁོར་གྱི་ཚོགས་ལ་ཆོས་སྟོན་པ་ན་གུས་པས་ཉན་པར་འདོད་པ་དང་། གུས་
པས་ཉན་པར་མི་འདོད་པ་དང་། གུས་མ་གུས་གཉིས་ཀ་འདྲེས་མར་འཇུག་པ་དག་ལ་
གོ་རིམ་བཞིན་དུ་རྗེས་སུ་ཆགས་པ་དང༌། ཁོང་ཁྲོ་བ་དང༌། ཆགས་སྡང་གཉིས་ཀས་
དབེན་པ་ཁོ་ནར་བཏང་སྙོམས་སུ་དྲན་པ་དང་ལྡན་པར་གནས་སོ་ཞེས་བྱ་བ་དྲན་པ་
ཉེ་བར་བཞག་པ་རྣམ་པ་གསུམ་དང༌། བཅུ་བདུན་པ་ནི། སེམས་ཅན་གྱི་དོན་མཛད་
དགོས་པ་ན་དེའི་དུས་ལས་ནམ་ཡང་མི་འདའ་བའི་མཚན་ཉིད་ཅེས་བྱ་བ་སེམས་ཅན་
གྱི་དོན་ལ་བསྙེལ་བ་མི་མངའ་བའི་ཆོས་ཉིད་དང༌། བཅོ་བརྒྱད་པ་ནི། ཉོན་མོངས་
པ་དང་ཤེས་བྱའི་སྒྲིབ་པའི་བག་ལ་ཉལ་གྱི་ངོ་བོའི་ས་བོན་ཟད་པར་སྤངས་པས་སྒོ་གསུམ་
གྱི་བག་ཆགས་ཡང་དག་པར་བཅོམ་པ་དང༌། བཅུ་དགུ་བ་ནི། སྐྱེ་བོ་མཐའ་དག་ལ་
ཉིན་མཚན་ལན་དྲུག་ཏུ་སོ་སོར་རྟོག་པའི་ཕན་པའི་བསམ་པ་ཉིད་ཅེས་བྱ་བས་སྐྱེ་བོ་མཐའ
དག་ལ་ཕན་བདེ་བསྒྲུབ་པར་དགོངས་པའི་ཐུགས་རྗེ་ཆེན་པོ་ཉིད་དང་། ཉི་ཤུ་པ་སྔར་རྣམ་
ཀུན་བཤད་པའི་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང༌། ཉེར་གཅིག་པ་མཁྱེན་
པའི་སྡེ་ཚན་ནི་རྣམ་པ་ཐམས་ཅད་མཁྱེན་པ་ཉིད་དང་། རྩ་བའི་དང་ཞེས་བྱ་བའི་སྒྲས་
བསྡུས་པ་ལམ་ཤེས་པ་ཉིད་དང་ལ་སོགས་པས་གཞི་ཤེས་སྔར་སྐབས་གཉིས་པ་དང་གསུམ་
པར་བཤད་པ་མཐར་ཐུག་པ་དག་ཀྱང་འདིའི་ཡོན་ཏན་གྱི་སྡེ་ཚན་ཡིན་ཏེ། གཉིས་པ་དེ་
དག་ཡེ་ཤེས་ཆོས་སྐུར་བཞག་པ་ནི། བྱང་ཆུབ་ཀྱི་ཕྱོགས་དང་མཐུན་པ་ལ་སོགས་པ་
རྣམ་རྟོག་གི་སྤྲོས་པ་མེད་པའི་ཡེ་ཤེས་ཀྱི་བདག་ཉིད་ཟག་བཅས་ཀྱི་གནས་ཡོངས་སུ་གྱུར་
བས་ཟག་མེད་དུ་གྱུར་བ་སྡེ་ཚན་ཉེར་གཅིག་པོ་ཐམས་ཅད་ཀྱང་སྐུ་གསུམ་ལས་ཐ་དད་པས་
ཡེ་ཤེས་ཆོས་ཀྱི་སྐུར་མངོན་པར་བརྗོད་པ་ཡིན་ནོ་ཞེས་བྱ་བ་ནི་མཁན་པོ་རྣམ་སྣང་མཛད་

འགྲེལ་མཆན་སྐབས་བརྒྱད 388 འབྲས་བུ་ཆོས་སྐུ།
དང་སློབ་དཔོན་སོང་བཟང་སོགས་ཁ་ཅིག་གི་བཞེད་པའོ། །
ཡེ་ཤེས་ཆོས་སྐུ་སྐུ་གསུམ་ལས་ཐ་དད་དུ་མི་འདོད་པ་དགག་པ།
གཉིས་པ་ཡེ་ཤེས་ཆོས་སྐུ་སྐུ་གསུམ་ལས་ཐ་དད་དུ་མི་འདོད་པ་དགག་པ་ལ་གཉིས།
སྔར་གྱི་ཚིགས་བཅད་ལྔ་ཕྱི་གཉིས་ཀ་ངོ་བོ་ཉིདསྐུ་སྟོན་པའི་བསྟན་བཤད་དུ་འདོད་པའི་ལུགས་
བརྗོད་པ་དང༌། སྐུ་མི་འདྲ་བ་གཉིས་སོ་སོར་བསྟན་ཡང་ཚིག་དོན་ལ་མ་ཞུགས་པའི་ཉེས་
པ་མེད་པའི་བཞེད་པའོ། །དང་པོ་ནི་འཕགས་གྲོལ་སོགས་གཞན་དག་ནི། ཐུབ་བའི་ངོ་
ཉིད་སྐུ་ནི། །ཟག་པ་མེད་པའི་ཆོས་གང་དག །ཐོབ་གྱུར་རྣམ་ཀུན་རྣམ་དག་པ།།
དེ་དག་རང་བཞིན་མཚནཉིད་ཅན། །ཞེས་བྱ་བའི་ཚིགས་བཅད་དང་པོ་སྒྲ་ཇི་བཞིན་
ཉིད་དུ་འཇིག་རྟེན་ལས་འདས་པའི་ཟག་པ་མེད་པའི་སེམས་སེམས་བྱུང་གི་ཆོས་རྣམས་
ཁོ་ན་དངོས་སུ་བསྟན་པར་ཁས་བླངས་ནས་ངོ་བོ་ཉིད་ཀྱི་སྐུ་ནི་ཡེ་ཤེས་དེ་དག་གི་རང་
བཞིན་དོན་དམ་པར་སྐྱེ་བ་མེད་པའི་ཆོས་ཉིད་གང་ཡིན་པ་དེའི་མཚན་ཉིད་ཅན་ཡིན་
ཏེ༈ དེས་ན་རྒྱས་བཤད་དུ། ཆོས་ཀྱི་སྐུ་ཞེས་བརྗོད་པ་ཡིན། ཞེས་པ་དེ་ཉིད་ཀྱང་ཆོས་
ཉིད་ཀྱི་སྐུ་ཞེས་བརྗོད་པ་ཡིན་ཞེས་འབྱུང་རིགས་པ་ཡིན་པ་ལས་སྡེབ་སྦྱོར་གྱི་ངོར་ཚིག་
སྡུད་བྱས་ནས་ཆོས་ཀྱི་སྐུའོ་ཞེས་ངྷརྨཏྲ་ཀཱ་ཡ་ཞེས་པའི་ངོ་བོ་རྐྱེན་ཏ་ཕྱིས་ཏེ་མི་མངོན་
པར་བྱས་ནས་ཆོས་ཀྱི་སྐུ་ཞེས་བརྗོད་པ་ཡིན་ཞེས་བསྟན་ཏོ་ཞེས་རྣམ་པར་བཤད་ནས།
ཡེ་ཤེས་དེ་དག་ངོ་བོ་ཉིད་སྐའི་ཡོན་ཏན་ཡིན་པས་དེར་བསྡུ་བ་ལ་སྔ་ཕྱི་མ་འབྲེལ་བའི་སྐྱོན་
མེད་དེ། ཆོས་ཀྱི་སྐུ་ཟག་པ་མེད་པའི་སེམས་སེམས་བྱུང་གང་དག་གི་རང་བཞིན་གྱི་
མཚན་ཉིད་ཅན་ཡིན་པའི་ཟག་པ་མེད་པའི་ཆོས་དེ་དག་ཀྱང་གང་དག་ཅིག་ཡིན་ཞེ་
ན༑ བྱང་ཆུབ་ཕྱོགས་མཐུན་ཚད་མེད་དང༌། །ཞེས་བྱ་བ་ལ་སོགས་པའི་ཚིག་ལེའུར་
བྱས་པ་འཆད་པ་ལ་འཇུག་པར་བྱེད་དོ། །གསེར་ཕྲེང་དུ། ཉི་སྣང་ལས་རྐྱེན་ཕྱིས་པས།

འགྲེལ་མཆན་སྐབས་བརྒྱད་པ། 389 འབྲས་བུ་ཆོས་སྐུ།
ནས། རིག་པར་བྱའོ། །ཞེས་པའི་དོན་བཙུན་པའི་རྣམ་འགྲེལ་ལྟར་བདེ་བར་གསུངས་པས།
དོན་ནི་དྷརྨ་ཀ་ཡ་ཞེས་ཏྭ་ཕྱིས་པ་ཡིན་གྱི། གཞན་དུ་ཟག་མེད་ཀྱི་ཆོས་ཚོགས་ཙམ་གྱི་སྐུ་
ལ་བྱས་ན་ངོ་བོ་ཉིད་སྐུ་མི་སྲིད་པ་དང་མདོར་རྒྱས་ཀྱི་ཆོས་སྐུ་འདུས་བྱས་སུ་འགྱུར་ལ། ཟག་
མེད་དེ་དག་ངོ་བོ་ཉིད་སྐུས་བསྡུས་ན་སྐུ་དེ་དང་དབྱེར་མེད་པས་། ཟག་མེད་དེ་དག་ཐ་དད་
པས་མི་རིགས་ཞེ་ན། སྔོན་སློབ་ལམ་གྱི་རྒྱུའི་རྗེས་སུ་འབྲངས་ནས་ཐ་དད་པར་བཏགས་ཙམ་
ཡིན་གྱི་སངས་རྒྱས་ཀྱི་ས་ན་ངོ་བོ་གཅིག་པར་ཞེས་ཐུབ་དགོངས་སོགས་དྲངས་སོ། །ཚིག་
གསལ་གྱི་དེ་དོན་མིན་པ་ནི་སླའོ། །གཉིས་པ་ཚིགས་བཅད་སྔ་ཕྱིས་སྐུ་མི་འདྲ་བ་གཉིས་བསྟན་
པ་ལ་ཉེས་པ་མེད་པ་ནི། སྐུ་བཞི་འདོད་པ་གཞན་དག་ན་རེ། ཡེ་ཞེས་ཆོས་སྐུ་ངོ་བོ་ཉིད་
སྐུ་ལས་གཞན་དུ་མི་འདོད་པ་དེ་དག་གི་ལྟར་ན་བྱེད་ལས་ཀྱི་ཁྱད་པར་རྣལ་འབྱོར་བའི་
ཀུན་རྫོབ་རྗེས་ཐོབ་ཏུ་དོན་ཁྱད་པར་ཅན་གཟུགས་སྐུ་གཉིས་སུ་》སྣང་བ་བསྐྱེད་པའི་སྒོ་
ནས་གདུལ་བྱ་ལ། ༼༢༽སྤངས་པའི་ཁྱད་པར་ཟག་བཅས་གནས་ཡོངས་སུ་གྱུར་བས་
ཟག་མེད་དུ་གྱུར་བ་སྟེ། ༼༡༽ཆོས་སྟོན་པ་འོད་ཟེར་འགྱེད་པ་ལ་སོགས་པའི་དོན་གྱི་
བྱ་བ་མཛད་པ་དང་། ངོ་བོའི་ཁྱད་པར་གཟུང་འཛིན་གཉིས་སུ་མེད་པའི་སེམས་དང་
སེམས་ལས་བྱུང་བ་དང་༼༣༽ཁྱད་པར་གསུམ་ལྡན་གྱི་ཡེ་ཤེས་སངས་རྒྱས་སར་གདོན་
མི་ཟ་བར་ཁས་བླང་དགོས་པ་རྣམས་སངས་རྒྱས་ཀྱི་སར་ཇི་ལྟར་བསྡུ་བར་མི་འཐད་པར་
ཐལ། སྐུ་གཞན་གསུམ་གང་གིས་ཀྱང་མ་བསྡུས་པའི་ཕྱིར། ཆོས་ཉིད་ཀྱིས་ཆོས་ཅན་བསྡུས་
པས་ངོ་བོ་ཉིད་སྐུས་བསྡུས་ཟེར་ན། ལོངས་སྤྲུལ་གཉིས་ཀྱང་གཞན་དུ་མི་འཐད་པར་ཐལ་
ལོ་ཞེས་ཟེར་རོ། །

འགྲེལ་མཆན་སྐབས་བརྒྱད་པ། 390 འབྲས་ངུ་ཆོས་སྐུ།
ཡེ་ཤེས་ཆོས་སྐུ་སྐུ་གསུམ་ལས་ཐ་དད་དུ་འདོད་པ་ལ་རྩོད་པཔ་སྤོང་བ།
གསུམ་པ་ཐ་དད་དུ་འདོད་པ་ལ་རྩོད་པ་སྤོང་བ་ལ་གཉིས། རྩོད་པ་དང༌། ལན་
ནོ༑ ༑དང་པོ་ནི། སྐུ་གསུམ་འདོད་པ་ཁ་ཅིག་ན་རེ། ངོ་བོ་ཉིད་ལོངས་རྫོགས་བཅས་
དང་། །དེ་བཞིན་གཞན་པ་སྤྲུལ་ནི། །ཆོས་སྐུ་མཛད་པར་བཅས་པ་སྟེ། །རྣམ་པ་
བཞིར་ནི་ཡང་དག་བརྗོད། །ཅེས་བྱ་བའི་ཆོས་སྐུའི་ལུས་ཀྱི་ཚིག་ལེའུར་བྱས་པ་ལས།
ངོ་བོ་ཉིད་ཅེས་བྱ་བའི་སྒྲའི་མཇུག་ཐོགས་སུ་དེ་མ་ཐག་ཆོས་ཀྱི་སྐུ་ཞེས་བྱ་བའི་སྒྲ་འབྱུང་
རིགས་པ་ལས་དེ་མི་འབྱུང་བས་སྐུ་ནི་གསུམ་ཁོ་ནའོ་ཞེས་ཟེར་རོ། །གཉིས་པ་ལན་
ནི༑ སྐུ་བཞིར་འདོད་པ་གཞན་དག་ན་རེ། རྒྱན་སྣང་ལས། ཉེ་བར་བསྟན་ཟིན་པའི་
དགོས་པའི་དབང་གིས་དང༌། ཚིག་ལེའུ་བྱས་པ་སྦྱར་བའི་ངོ་བོར་བྱས་པ་དང༌། ཡེ་ཤེས་
ཁོ་ན་དང་མཛད་པ་སྦྱར་བའི་ཕྱིར། དེ་སྐད་གསུངས་པ་ཡིན་ཞེས་པ་ལྟར། ལུས་རྣམ་བཞག་
ཏུ་སྐུ་གསུམ་གྱི་མཇུག་ཏུ་ཆོས་སྐུ་སྦྱར་བའི་དགོས་པ་གསུམ་གྱི་དང་པོ་ནི། གཞན་དོན་སྒྲུབ
ཕྱིར་སངས་རྒྱས་གྱི་སར་ཁས་བླང་དགོས་པར་སྔར་ཉེ་བར་བསྟན་པའི་ཡེ་ཤེས་རྣམས་སྐུ་
གཞན་གསུམ་དུ་མི་འདུ་ཡང་ཆོས་སྐུར་འདུ་དགོས་ཞེས་པའི་དགོས་པའི་ཤུགས་ཀྱིས་དང་།
དགོས་པ་གཉིས་པ་ནི། རྒྱན་གྱི་ཚིག་ལེའུ་བྱས་པ་སྦྱར་བ་སྟེ་སྡེབ་སྦྱོར་ཉམས་པ་སྤང་བའི་
ངོར་རོ། །དགོས་པ་གསུམ་པ་ནི། ཡེ་ཤེས་ཆོས་སྐུ་ཁོ་ན་དང་མཛད་པ་གཉིས་བྱ་བ་དང་
བྱེད་པ་པོར་སྦྱར་བའི་ཕྱིར་དེ་སྐད་དུ་གསུངས་པ་ཡིན་ཏེ། སྐུ་བཞིར་དབྱེ་བ་ལ་གནོད་
པ་མེད་ཀྱང༌། སྒྲུབ་བྱེད་ཡོད་པ་དེའི་ཕྱིར་ཕྱོགས་གཞན་སྔགས་ནས་སྐུ་བཞིར་གསུངས་
པ་ཐམས་ཅད་དང་མི་འགལ་ཞིང་མཐུན་པར་འགྱུར་རོ་ཞེས་ཟེར་རོ། །རྒྱན་འདིར་
སྐུ་བཞི་བསྟན་ཚུལ་ལ། སློབ་དཔོན་གྱི་འགྲེལ་བ་ཆེ་ཆུང་གཉིས་དང་ཤེར་འབྱུང་བུད་ངྷ་
ཤྲི་གཞོན་ནུ་དཔལ་རྣམས་ཀྱིས་སྐུ་བཞི་བསྟན་པར་བསྒྲུབས་ལ། ཉི་སྣང་རྣམ་འགྲེལ་དག་

འབྲས་བུ་ཆོས་སྐུ།
འགྲེལ་མཚན་སྐབས་བརྒྱད་པ། 391
སྙིང་ཐུབ་དགོངས་རྣམས་སུ་ཡེ་ཤེས་ཆོས་སྐུ་ངོ་བོ་ཉིད་སྐུས་ཆོས་ཅན་དུ་བསྡུས་པར་བྱས་
ལ༑ གྲགས་ཆར་ཡེ་ཤེས་ཀྱི་སྐུ་ལོངས་སྐུས་བསྡུས་པར་བྱས་ཏེ། ཕར་ཕྱིན་ཐག་པར་སྐུ་
བཞི་མ་བཤད་པར་བཤད་དོ། །གསེར་ཕྲེང་ལས། སློབ་དཔོན་གྱི་བཞེད་པ་འདི་ལ་སྔར་
བཤད་པ་ལྟར་རྒྱ་གར་བ་དང་བོད་མང་པོ་ཞིག་གིས་མི་ལེགས་པར་སྨྲ་ཡང་། ཁོ་བོ་ནི་འདི་
ཉིད་འཐད་པར་སེམས་སོ། །ཞེས་གསུངས་པས། མཚན་ཉིད་ཐེག་པར་སྐུ་བཞི་མ་བཤད་
ཟེར་བ་མི་འཐད་དེ། རྒྱན་དུ་ཐུབ་པའི་ངོ་བོ་ཉིད་སྐུ་ཞེས་དང༌། ཆོས་ཀྱི་སྐུ་ཞེས་བརྗོད་པ་
ཡིན་ཞེས་རྒྱས་བཤད་དུ་སྐུ་བཞིའི་མིང་གསལ་བར་བྱུང་བའི་ཕྱིར། དེ་ཆོས་ཉིད་སྐུ་ཞེས་
དགོངས་པ་བླངས་དགོས་ཟེར་ན། མཚན་ཉིད་ཐེག་པར་དེ་ལྟར་བསྟན་པར་ཐལ། དེ་ལྟར་
བསྟན་པའི་དགོངས་པ་ལེན་དགོས་པའི་ཕྱིར། ཕྱོགས་མཐུན་སོགས་སྐུ་གསུམ་ལས་ལོགས་
སུ་མཚན་ཉིད་ཐེག་པར་ཐ་སྙད་མ་གསུངས་ན་སྔར་ལྟར་དགོངས་པ་བླངས་པ་འགལ་ལ། དོན་
མི་འཐད་ན་ཟག་མེད་དེ་དག་གསུམ་པོ་གང་ཡིན་དེ་དག་གི་ཆོས་ཉིད་ངོ་བོ་ཉིད་སྐུ་ཡིན་པས་
དེར་འདུ་ན་གཟུགས་སྐུ་གཉིས་ཀྱང་དེར་འདུ་བར་འགྱུར་ལ། ངོ་བོ་ཉིད་སྐུ་དངོས་ཡིན་ན་
འདུས་མ་བྱས་སུ་འགྱུར་རོ། །མདོ་རྒྱན་རྒྱུད་བླ་སོགས་སུ་ངོ་བོ་ཉིད་སྐུ་ལོངས་སྤྲུལ་དུ་བསྡུས་
པ་ནི་ཡོན་ཏན་གྱི་རྟེན་དང་བརྟེན་པ་བསྡོམས་ནས་འཇོག་ལ། དེ་ཡང་སྟོབས་སོགས་ངོ་བོ་
ཉིད་སྐུ་དང་མཚན་དཔེ་སོགས་གཟུགས་སྐུའི་གཙོ་བོའི་ཡོན་ཏན་ཡིན་ཞིང་། དང་པོའི་རྟེན
མི་འདྲ་བ་མེད་པས་སྐུ་གཅིག་ཏུ་བྱས་ལ། གཉིས་པའི་རྟེན་གཉིས་སུ་ཡོད་པས་གཉིས་བྱས་
སོ༑ ༑རྒྱན་འདིར་མདོར་བསྟན་དུ་ཆོས་སྐུ་ཞེས་པས་མངོན་རྟོགས་སྤྱི་ཙམ་ཞིག་དང་ཡ་གྱལ་
གྱི་སྐུ་གཅིག་ཀྱང་བསྟན་པ་རིགས་པས་འགྲུབ་སྟེ། འདིར་སྐུ་བཞིར་བཞག་པ་དེ་དང་ཡིན་
མིན་གྱི་དབང་དུ་བྱས་པས་སོ། །
གཉིས་པ་དེའི་ཁྱད་པར་བཤད་པ་ལ་གཉིས། ཉོན་མོངས་མེད་པའི་ཏིང་ངེ་འཛིན་
དང༌། སྨོན་གནས་མཁྱེན་པའི་ཏིང་ངེ་འཛིན་ནོ། །དང་པོ་ལ་སུམ་གྱི་དང་པོ་མཚམས་

འགྲེལ་མཆན་སྐབས་བརྒྱད་པ། 392 འབྲས་བུ་ཆོས་སྐུ།
སྦྱར་བ་ནི། ཉན་ཐོས་ལ་སོགས་པའི་ཉོན་མོངས་པ་མེད་པའི་ཏིང་ངེ་འཛིན་ལས་སངས་
རྒྱས་ཀྱི་ཉོན་མོངས་པ་མེད་པའི་ཏིང་ངེ་འཛིན་ཁྱད་པར་དུ་བྱ་བའི་ཕྱིར་བར་སྐབས་
ཀྱི་ཚིགས་སུ་བཅད་པ་གསུངས་སོ། །གཉིས་པ་རྩ་བ་ནི། ཉན་ཐོས་སོགས་ཀྱི་ཉོན་མོངས་
མེད་པའི་ཏིང་ངེ་འཛིན་ནི་རང་ལ་ལྟ་བའི། མི་ཡི་ཉོན་མོངས་ཀྱི་དམིགས་རྐྱེན་བྱེད་པ་
ཡོངས་སུ་སྤོང་བ་ཉིད། །ཡིན་ལ། གྲོང་སོགས་སུ་བྱོན་ནས་རང་ལ་དམིགས་པའི་མི་
སོགས་དེའི་ཉོན་མོངས་རྣམས། །རྩ་བ་ནས་རྒྱུན་གཅོད་པར་མཛད་པ་ནི་རྒྱལ་བའི་ཉོན་
མོངས་མེད་པའི་ཏིང་ངེ་འཛིན་ཡིན་ནོ། །
གསུམ་པ་འགྲེལ་བ་ནི། ཅེས་བྱ་བ་གསུངས་ཏེ། ཉན་ཐོས་དགྲ་བཅོམ་དང་ལ་
སོགས་པ་རང་རྒྱལ་དགྲ་བཅོམ་པའི་ཉོན་མོངས་པ་མེད་པའི་ཏིང་ངེ་འཛིན་ནི་བདག་
མཐོང་བ་ལས་འགའ་ཞིག་གི་ཉོན་མོངས་པ་སྐྱེ་བར་འགྱུར་ན་མི་རུང་ངོ་ཞེས། མིའི་
ཉོན་མོངས་པ་སྐྱེ་བ་ཡོངས་སུ་སྤོང་བ་ཉིད་ཡིན་ནོ། །འདི་དང་དག་ལྡན་ལྟར་ན་རང་
ལ་དམིགས་ནས་ཉོན་མོངས་སྐྱེ་བར་དོགས་ན་སེམས་ཅན་དེའི་དྲུང་དུ་མི་འགྲོ་བ་ཡིན་ནོ། །ཀུན་
བཏུས་དང་མཛོད་ལྟར་ན་རང་ལ་དམིགས་ནས་ཉོན་མོངས་འབྱུང་བར་མི་བྱ་སྙམ་ནས་བསམ་
གཏན་ལ་བརྟེན་ནས་གཞན་སེམས་བསྲུང་བའི་བློའོ། །དེ་བཞིན་གཤེགས་པ་རྣམས་ཀྱི་
ཉོན་མོངས་པ་མེད་པའི་ཏིང་ངེ་འཛིན་ནི། གྲོང་ལ་སོགས་པར་སྐྱེ་བོ་མཐའ་དག་གི་
ཉོན་མོངས་པའི་རྒྱུན་དྲུངས་འབྱིན་པར་མཛད་པ་ཡིན་ནོ། །གཉིས་པ་སྨོན་གནས་ཤེས་
པ་ལ་གསུམ་གྱི་དང་པོ་མཚམས་སྦྱར་བ་ནི། ཉན་ཐོས་དང་ལ་སོགས་པས་རང་རྒྱལ་དགྲ་
བཅོམ་པའི་སྨོན་ནས་ཤེས་པ་པས། དེ་བཞིན་གཤེགས་པའི་སྨོན་ནས་མཁྱེན་པ་ཁྱད་
པར་དུ་བསྟན་པའི་ཕྱིར་བར་སྐབས་ཀྱི་ཚིགས་སུ་བཅད་པ་གསུངས་པ། གཉིས་པ་རྩ་
བ་ནི། སྤྱིར་སྨོན་ནས་ཤེས་པ་ནི། བསམ་གཏན་ལ་བརྟེན་ནས་འདི་ཤེས་པར་གྱུར་ཅིག་
སྙམ་པའི་སྨོན་ལམ་གྲུབ་པ་ན་ཤེས་བྱ་འདི་ཤེས་པར་བྱའོ་སྙམ་དུ་སྨོན་ཏེ་བསམ་གཏན་ལ་

འགྲེལ་མཚན་སྐབས་བརྒྱད་པ། 393 འབྲས་བུ་ཆོས་སྐུ།
ཞགས་ནས་ལངས་པ་ན་སྨོན་པ་བྱས་པ་དེས་ཤེས་བྱ་དེ་དག་རིག་པ་ཡིན་ལ། སངས་རྒྱས་
ཀྱི་སྨོན་ནས་མཁྱེན་པ་ནི། །ཡུལ་ལ་ལྷུན་གྱིས་གྲུབ་པར་འཇུག་པ་དང་ཕྱིན་ཅི་མ་ལོག་
པས་ཆགས་སྤངས་དང༌། །ཤེས་བྱ་ཐམས་ཅད་ལ་ཁྱབ་པས་ཐོགས་པ་མེད་དང་རྒྱུན་
མི་འཆད་པས་རྟག་གནས་དང༌། །ཐེ་ཚོམ་མེད་པས་འདྲི་བ་ཀུན་གྱི་ལན་འདེབས་པར་
བཞེད་པའོ། །གསུམ་པ་འགྲེལ་བ་ནི། ཅེས་བྱ་བ་གསུངས་ཏེ། དེ་བཞིན་གཤེགས་
པའི་སྨོན་ནས་མཁྱེན་པ་ནི། ཉན་རང་གི་སྨོན་ནས་ཤེས་པ་ལས་ཁྱད་པར་དུ་འཕགས་
ཏོ༑ འབད་རྩོལ་གྱི་མཚན་མ་མེད་པ་ཉིད་དུ་རང་གི་ངང་གིས་འཇུག་པ་དང་། དངོས་
པོ་ལ་བདེན་པར་མངོན་པར་མ་ཞེན་པས་གཟུགས་ལ་སོགས་པ་ལ་ཆགས་པ་དང་བྲལ་
བ་དང༌། ཉོན་མོངས་པ་དང་ཤེས་བྱའི་སྒྲིབ་པ་བག་ཆགས་དང་བཅས་ཏེ་སྤངས་པས་
ཤེས་བྱ་ཐམས་ཅད་ལ་ཡེ་ཤེས་ཐོགས་པ་མེད་པ་དང་། འཁོར་བ་ཇི་སྲིད་པར་ཏིང
ངེ་འཛིན་གྱི་བྱེད་པ་གནས་པའི་ཕྱིར་རྟག་ཏུ་གནས་པ་དང༌། ཡང་དག་པའི་སོ་སོར་
རིག་པ་བཞི་མཐར་ཕྱིན་པ་བརྙེས་པས་འདྲི་བའི་ལན་ཀུན་གཅིག་ཆར་འདེབས་པར་མཛད་
པ་ཡིན་པར་བཞེད་དོ། །ཉན་ཐོས་ལ་སོགས་པ་ཡི་ནི་ཁྱད་པར་ལྔ་བོ་དེ་ལས་བཟློག་
པ་ཉིད་ཀྱིས་དེ་ལྟ་མ་ཡིན་པར་ཤུགས་ལ་བསྟན་པ་ཡིན་ནོ། །གསེར་ཕྲེང་ལས། མཚན་
ཉིད་དབང་བཙན་པར་བྱས་ན་ཕྱོགས་མཐུན་ནས་སོ་སོ་རིག་བཞི་ཐེག་དམན་དང༌། ཞེས་
པ་བྱེ་སྨྲ་ལྟར་ཡིན་གྱི། སོ་རིག་བཞི་ཐེག་ཆེན་ལུགས་ལ། སྒོ་མང་བས་སངས་རྒྱས་ས་དང༌།
གཞན་རྣམས་ཀྱིས་ས་དགུ་བ་ཡན་ལ་བཞག་གོ །ཉོན་མོངས་མེད་པ་དང་སྨོན་ནས་ཤེས་
པ་གཉིས་ཉིད་ལ་ཁྱད་པར་བཤད་པ་ནི། ཕྱོགས་མཐུན་ནས་མངོན་ཤེས་ཀྱི་བར་ཉན་རང་
གི་དེ་ལས་དང༌། ཡོངས་དག་དང་དབང་བཅུ་བྱང་འཕགས་ཀྱི་དེ་ལས་ཁྱད་པར་དུ་འཕགས་
པར་མཚོན་ནས་བསྟན་པར་གསེར་ཕྲེང་ལས་གསུངས་སོ། །
གསུམ་པ་དེ་ལ་རྩོད་པ་སྤང་བ་ལ་གཉིས། ཆོས་སྐུ་རྟག་པ་ལ་རྩོད་པ་སྤང་བ་དང་།

འགྲེལ་མཚན་སྐབས་བརྒྱད་པ། 394 འབྲས་བུ་ཆོས་སྐུ།
ཁྱབ་རྟག་གཉིས་ཀ་ལ་རྩོད་པ་སྤང་བའོ། །དང་པོ་གཉིས་ཀྱི་དང་པོ་རྩོད་པས་མཚམས་སྦྱར་
བ་ནི། སངས་རྒྱས་བཅོམ་ལྡན་འདས་ཆོས་ཅན། དུས་༼༢༽འཁོར་བ་ཇི་སྲིད་བར་དུས་
རྟག་ཏུ་ཐུགས་རྗེ་ཆེན་པོའི་ངོ་བོ་ཉིད་ཀྱི་ཆོས་ཀྱི་སྐུ་ལ་བཞུགས་ན་ཡང་སྟེ་བཞུགས་
པའི་ཕྱིར། ༼༡༽རྟག་ཏུ་སེམས་ཅན་ཐམས་ཅད་ཀྱི་དོན་དུ་སྐུ་དངོས་སུ་སྣང་བའི་སྒོ་ནས་
ཇི་ལྟར་དོན་མི་མཛད་དེ། མཛད་རིགས་པ་ལ་སེམས་ཅན་ཁ་ཅིག་ལ་སྐུ་དེ་དངོས་སུ་སྣང་
བའི་སྒོ་ནས་རེས་འགའ་དོན་མི་མཛད་པ་མི་འཐད་པར་ཐལ། ༼༣༽འདི་རྣམ་བཤད་ལྟར་
ཡིན་ལ། གསེར་ཕྲེང་ལྟར་ན་སངས་རྒྱས་དུས་རྟག་ཏུ་ངོ་བོ་ཉིད་ཀྱི་སྐུ་ལ་བཞུགས་ན་རྟག་
ཏུ་སེམས་ཅན་གྱི་དོན་མཛད་པ་འགལ་ལ། དོན་མི་མཛད་ན་ཐུགས་རྗེ་ཆེན་པོ་ལ་བཞུགས་
པ་འགལ་ཞེས་པ། ཉི་སྣང་ལྟར་ངོ་བོ་ཉིད་སྐུ་ལ་སྦྱར་རོ། །གསེར་ཕྲེང་ལས། ཐུགས་རྗེ་
ཆེན་པོ་ལ་བཞགས་པ་འགལ་ཞེས་རྩོད་པར་གསུངས་ལ། རྣམ་བཤད་སོགས་ལྟར་ན། བཅོམ་
ལྡན་འདས་ཆོས་ཅན། དུས་རྟག་ཏུ་སེམས་ཅན་ལ་སྐུ་དངོས་སུ་སྣང་བའི་སྒོ་ནས་དོན་མཛད་
རིགས་པ་ལ་ཇི་ལྟར་སེམས་ཅན་ཁ་ཅིག་ལ་རེས་འགའ་དངོས་སུ་སྣང་བའི་སྒོ་ནས་དོན་མི་
མཛད་པ་མི་འཐད་པར་ཐལ། དུས་རྟག་ཏུ་སེམས་ཅན་ཐམས་ཅད་ལ་ཐུགས་རྗེ་ཆེན་པོའི་
ངོ་བོ་ཉིད་ཀྱི་ཆོས་ཀྱི་སྐུ་ལ་བཞུགས་པའི་ཕྱིར་ཞེས་རྩོད་པར་གསུངས་ལ། རྟོགས་སྣང་དུ་
བསྟན་བཅོས་སྔ་ཕྱི་འགལ་སྤང་དང་མདོ་དང་བསྟན་བཅོས་འགལ་སྤང་གཉིས་བྱས་ནས།
དང་པོ་རྩ་བར། སྐྱེ་ལ་ཐུགས་རྗེ་ཆེན་པོ་དང༌། །ཞེས་དང༌། རྟག་གནས་དང༌། ཞེས་
ཆོས་སྐུ་ཐུགས་རྗེ་ཆེན་པོ་རང་བཞིན་དང་རྒྱུན་རྟག་ཏུ་གནས་པ་ཡིན་ན། རེས་འགའ་སེམས་
ཅན་འགའ་ཞིག་གི་དོན་མི་མཛད་པ་ཡིན་ཅེས་བྱ་བའི་ལན་གདབ་པའི་ཕྱིར། བར་སྐབས་
ཀྱི་ཚིགས་སུ་བཅད་པ་གསུངས་སོ། །གཉིས་པ་ལན་ལ་གཉིས། སེམས་ཅན་རང་རྒྱུད་
ཀྱི་ཚོགས་ཀྱི་ཁྱད་པར་ལ་ལྟོས་པ་དང༌། སེམས་ཅན་རང་རྒྱུད་ཀྱི་རྐྱེན་མ་ཚང་ན་སྐུ་དངོས་
སུ་མི་སྣང་བ་དཔོས་བཤད་པའོ། །དང་པོ་ལ་གཉིས་ཀྱི་དང་པོ་རྩ་བ་ནི། སྔོན་སངས་རྒྱས་

འགྲེལ་མཆན་སྐབས་བརྒྱད་པ། 395 འབྲས་བུ་ཆོས་སྐུ།
ལ་དད་པ་བསྒོམས་པ་སོགས་སངས་རྒྱས་ལ་དངོས་སུ་ཆོས་ཉན་པའི་རྒྱུ་དགེ་བའི་རྩ་བ་ནི་
ཡོངས་སུ་སྨིན་པར་གྱུར་བ་ལ་བརྟེན་ནས། །དེ་འདྲའི་གདུལ་བྱ་གང་དང་གང་ལ་ཡུལ་
ཕྱོགས་གང་དང་ནི། །དུས་གང་གི་ཚེ་དངོས་སུ་ཆོས་སྟོན་པའི་བྱ་བ་ཕན་པར་གྱུར་བ།།
དེ་དང་དེ་ལ་ངོ་བོ་ཉིད་སྐུ་དང་ལྡན་པའི་ཆོས་སྐུའི་སྤྲུལ་བ་གཟུགས་སྐུ་དེ་སྣང་ངོ༌། །གཉིས་
པ་འགྲེལ་བ་ནི། ཞེས་བྱ་བ་གསུངས་ཏེ། སངས་རྒྱས་ལ་ཆོས་དངོས་སུ་ཉན་པ་ལ་ནང་
གི་རྐྱེན་སྔོན་ཐེག་ཆེན་གྱི་དགེ་བའི་བཤེས་གཉེན་ལ་སོགས་པ་དང་ཕྲད་པས་རྐྱེན་བྱས་
ཏེ་སྔོན་བསྐྱེད་པའི་དང་སོགས་ཀྱི་དགེ་བའི་རྩ་བའི་ས་བོན་སངས་རྒྱས་ལ་སོགས་པ་ལ་
དམིགས་ནས་བསྐྱེད་པའི་རྒྱུའི་ནུས་པ་མཐུ་ཅན་དུ་ཡོངས་སུ་བརྟས་པར་གྱུར་ནས། ཕྱིའི་
རྐྱེན་སངས་རྒྱས་ཀྱིས་གདུལ་བྱའི་སེམས་ཅན་གང་ལ་གང་གི་དུས་སུ་ཆོས་བསྟན་པ་དང་
ལ་སོགས་པས་འོད་འགྱེད་པ་སོགས་མཛད་ན། ཡུན་རིང་དུ་འཕྲོད་པ་སྟེ་སྐྱེ་བ་ཐམས
ཅད་དུ་ཕན་པར་གྱུར་བ་དེའི་ཚེ། གདུལ་བྱ་དེའི་དོན་དངོས་སུ་བྱ་བའི་ཕྱིར་སྔོན་གྱི་
སྨོན་ལམ་བཏབ་པའི་མཐུ་གྲུབ་པས་ན། བཅོམ་ལྡན་འདས་ཚོགས་བསགས་པའི་གདལ་་
བྱ་ཡོད་པའི་ཡུལ་དེ་དང༌། དུས་དེར་གདུལ་བ་རང་གི་སྣང་བ་དང་འཚམ་པར་དོན་
དུ་གང་འགྱུར་གྱི་བྱ་བ་མཛད་པས་སངས་རྒྱས་ལས་ཆོས་དངོས་སུ་ཐོས་ཤིང་སྣང་ངོ་།
། འགའ་ཞིག་ལ་བཅོམ་ལྡན་འདས་དུས་ཐམས་ཅད་དུ་དགོས་པའི་དོན་སྒྲུབ་པ་ལ་ཡིད་བཞིན་
གྱི་ནོར་བུ་ལྟར་ཐག་ཉེ་བར་གནས་ཀྱང་། སྡིག་པ་ལྤག་པར་སྤྱད་པའི་སེམས་ཅན་རང་
གི་ལས་ངན་གྱི་ཉེས་པས་བསྐྱེད་པ་ལ་འཕྲིན་ལས་དངོས་སུ་འཇུག་པའི་རྒྱུ་མ་ཚང་བས།
འབྲས་བུ་མངོན་མཐོ་སོགས་སྨན་པར་མཛད་པར་མི་སྣང་ངོ་སྙམ་དུ་རྗེ་བཙུན་གྱིས་
དགོངས་པ་ཡིན་ནོ། །གཉིས་པ་སེམས་ཅན་རང་གི་རྒྱུད་ཀྱི་རྐྱེན་མ་ཚང་ན་མི་སྣང་བའི་
དཔེ་བཤད་པ་ལ་་གསུམ་གྱི་དང་པོ་མཚམས་སྦྱར་བ་ནི། དཔེ་ནི། གསོར་ཕྲེང་ལས། ལྷའི་
རྒྱལ་བོ་ནི་བརྒྱ་བྱིན་ལ་རྟོགས་དཀར་འཆད་ཅིང༌། བཅོམ་རལ་ནི། ལུང་ལས་རྒྱལ་ཆེན

འགྲེལ་མཆན་སྐབས་བརྒྱད་པ། 396 འབྲས་བུ་ཆོས་སྐུ
རིས་བཞིའི་ལྷ་རྣམས་ཀྱིས་གོས་རྒྱ་མཚོར་བཅུག་སྟེ་སྤྲུགས་ནས་ཆར་འབེབས་སོ་ཞེས་གསུངས་
པ་ལ་འཆད་དེ། ཞེས་གསུངས་ཀྱང༌། ཡོངས་གྲགས་ཀྱི་བརྒྱ་བྱིན་ལ་བྱའོ། །མི་སྣང་བ་
དེ་ཇི་ལྟ་བུ་ཞིག་སྙམ་པ་ལ་བར་སྐབས་ཀྱི་ཚིགས་སུ་བཅད་པས་དཔེ། གཉིས་པ་རྩ་
བ་ནི། དཔེར་ན་ལྷ་ཡི་རྒྱལ་པོས་ཆར་ཕབ་ཀྱང༌། །ས་བོན་མི་རུང་བ་རུལ་བ་སོགས་
ལས་མྱུ་གུ་མི་འཁྲུངས་པ་ལྟར། །སངས་རྒྱས་རྣམས་ནི་འཇིག་རྟེན་དུ་དངོས་སུ་བྱུང་
བར་གྱུར་ཀྱང༌། །གདུལ་བྱ་རྒྱུ་མ་ཚང་བ་སྐལ་བ་མེད་པས་ཆོས་ཉན་པ་སོགས་བཟང་
བོ་མི་མྱོང་ངོ་། །
གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། དཔེར་ན། ལྷའི་དབང་པོ་
བརྒྱ་བྱིན་གྱིས་ཆར་ཕབ་ཏུ་ཟིན་ཀྱང་ཏིལ་ལ་སོགས་པའི་ས་བོན་རུལ་བའི་ངོ་བོ་ལ་སོགས་
པས་མེས་ཚུགས་པ་སོགས་ས་བོན་མི་རུང་བར་གྱུར་བ་ལ་མྱུ་གུ་མི་འཁྲུངས་བ་དེ་བཞིན་
དུ༑ སངས་རྒྱས་གནས་སྐབས་དང་མཐར་ཐུག་གི་ཡིད་ལ་རེ་བ་མཐའ་དག་ཡོངས་སུ་
རྫོགས་པར་མཁས་པ་རྣམས་བྱུང་ཡང་། སེམས་ཅན་སྐལ་བ་མེད་པ་ཁ་ཅིག་གིས་དམ་
པའི་ཆོས་མཉན་པ་ལ་སོགས་པའི་བཟང་བོ་ཐོབ་པར་མི་འགྱུར་རོ། །གཉིས་པ་ཁྱབ་
རྟག་གཉིས་ཀ་ལ་རྩོད་པ་སྤང་བ་ལ་གཉིས་ཀྱི་དང་པོ་དྲི་བ་ནི། རྟོགས་སྣང་དུ། མདོ་དང་
བསྟན་བཅོས་ལ་འགལ་བ་སྤང་བའོ། །ཞེས་དང༌། ཆོས་སྐུ་ཐམས་ཅད་ལ་ཁྱབ་པ་ཡིན་
པར་རྩ་བའི་སྐབས་གང་དུའང་དངོས་སུ་མ་སྨོས་པས་རྩོད་པ་འདི་བསྟན་བཅོས་རང་གི་རྩོད
སྤོང་ལ་སྦྱར་ན་འབྲེལ་མེད་དུ་འགྱུར་བ་ཡིན་ནོ། །ཞེས་པ། ཉི་སྣང་ལས། དགོངས་པ་
འདིས་སངས་རྒྱས་ཐམས་ཅད་སོང་བ་དང་རྟག་པ་ཡིན་པར་བཤད་པའི་ཕྱིར་བསྟན་བཅོས་
དང་འགལ་བ་མེད་དོ། །ཞེས་པ་ལྟར་ཡིན་ལ། གསེར་ཕྲེང་དུ། སྡོང་བོ་བཀོད་པ་ལས།
དེ་དག་ཀུན་ཏུ་འཚོ་བའི་ཆོས་འཛིན་ཅིང་། ཞེས་པ་མདོ་དང་འགལ་བའི་ཁུངས་སྟོན་པ་ཡིན་
ནོ༑ ༑ཟག་མེད་ཡེ་ཤེས་ཀྱི་བདག་ཉིད་ཀྱི་ཆོས་ཀྱི་སྐུ་ཆོས་ཅན། ༼ཁ༽འོག་མིན་སོགས་

འགྲེལ་མཆན་སྐབས་བརྒྱད་པ། 397 འབྲས་ངུ་ཆོས་སྐུ།
ན་གནས་པའི་རྣལ་འབྱོར་བ་སོ་སོར་ངེས་པའི་རྒྱུན་ཀྱི་རྟེན་ཁོ་ན་ལ་ཡོད་པའི་ཕྱིར། ༼ང༽
སྐད་ཅིག་རེ་རེ་ལ་སྐྱེ་ཞིང་འབྱུང་བའི་ཕྱིར། ༼ཀ༽ཇི་ལྟར་ན་དུས་ཐམས་ཅད་དུ་ཁྱབ་
པར་བརྗོད་མི་རིགས་པར་ཐལ་༼ག༽དང༌། རྟག་པ་ཞེས་ཀྱང་བརྗོད་མི་རིགས་པར་ཐལ།
༼ཅ༽ཅེ་ན།
གཉིས་པ་ལན་ལ་གསུམ་གྱི་དང་པོ་མཚམས་སྦྱར་བ་ནི། བར་སྐབས་ཀྱི་ཚིགས་
སུ་བཅད་དེ་གསུངས་པ། གཉིས་པ་རྩ་བ་ནི། རྒྱུ་ནི་སོགས་དེ་ལྟར་སྐལ་ལྡན་ཐམས་ཅད
ལ་མཛད་པ་འཇུག་པ་རྒྱ་ཆེ་བའི་ཕྱིར་ན། སངས་རྒྱས་དེ་ཁྱབ་པར་ངེས་པར་བརྗོད་
ལ༑ སངས་རྒྱས་དེ་ཉིད་རྒྱུན་ཟད་པའམ་ཆད་པ་མེད་པའི་ཕྱིར། །རྟག་གནས་ཞེས་
རྟག་པ་ཞེས་ཀྱང་བརྗོད་པ་ཡིན་ནོ། །གསུམ་པ་འགྲེལ་བ་ནི། ཞེས་བྱ་བ་ཡིན་ཏེ། སྔར་
གྱི་དེ་ལྟར་རྒྱུ་ནི། ནས། དེར་སྣང་ངོ་ཞེས་ཇི་སྐད་བཤད་པའི་ཚུལ་གྱིས་གདུལ་བྱ་འདུལ་
བའི་དུས་ལ་བབ་པའི་དུས་ཐམས་ཅད་དུ་སྐུ་དངོས་སྣང་བའི་སྒོ་ནས་གཞན་དོན་གྱི་བྱ་བ་
མཛད་པ་རྒྱ་ཆེ་བའི་ཕྱིར་དང༌། སངས་རྒྱས་རྒྱུན་ཆགས་སུ་འཁོར་བ་ཇི་སྲིད་པར་
བཞུགས་ཀྱང་བཅོམ་ལྡན་འདས་ལ་རྒྱུན་ཟད་པ་མི་མངའ་བའི་ཕྱིར། རྟགས་དེ་གཉིས་
ཀྱིས་གོ་རིམ་བཞིན་དུ་སངས་རྒྱས་ཀྱི་མཛད་པས་ཐམས་ཅད་ལ་ཁྱབ་པ་དང་། རྟག་
ཏུ་གནས་པ་ཞེས་མངོན་པར་བརྗོད་དོ། །གསེར་ཕྲེང་རྣམ་བཤད་གཉིས་ཀར། ཁྱབ་
པའི་དོན་མཛད་པས་སེམས་ཅན་ལ་ཁྱབ་པ་དང་། རྟག་པའི་དོན་མཛད་པ་རྒྱན་མི་འཆད་
པ་ལ་བྱས་སོ། །
ལོང་་་སྐུ་མཚན་ཉིད་ཀྱི་སྒོ་ནས་མདོར་བསྟན་པ།
གཉིས་པ་ལོངས་སྐུ་ལ་མཚན་ཉིད་ཀྱི་སྒོ་ནས་མདོར་བསྟན་པ་དང༌། ཡོན་ཏན་རྒྱས་
པར་བཤད་པ་གཉིས། དང་པོ་ལ་གསུམ་གྱི་དང་པོ་མཚམས་སྦྱར་བ་ནི། སྔར་བཤད་པ་

འགྲེལ་མཆན་སྐབས་བརྒྱད་པ། 398 འདྲས་བུ་ཆོས་སྐུ།
དེ་ལྟར་སྐུ་གཉིས་པ་ཡེ་ཤེས་ཀྱི་སྐུ་བསྟན་ཟིན་ནས། གསུམ་པ་ལོངས་སྤྱོད་རྫོགས་པའི་
སྐུ་གསུངས་སོ། །དེ་ནི་གཟུགས་ཀྱི་སྐུའི་ངོ་བོ་ཉིད་མཚན་དང་དཔེ་བྱད་བཟང་བོས་
ལྷམ་མེར་བྱས་པའི་ཚུལ་གྱིས་འབར་བ། གཉིས་པ་རྩ་བ་ནི། སྐུ་ངེས་པ་མཚན་ནི་སུམ་
ཅུ་རྩ་གཉིས་དང༌། །དཔེ་བྱད་བརྒྱད་ཅུའི་བདག་ཉིད་ཅན། གནས་ངེས་པ་བཅོ་བརྒྱད་
པ་འོག་མིན་དུ་རྟག་ཏུ་བཞུགས་པའི་སྐུ་འདི་ཆོས་ཅན། ༼ཁ༽དུས་ངེས་པ་འཁོར་བ་མ་སྟོང་
བར་དུ་རྩ་བའི་འཁོར་ངེས་པ་ས་བཅུའི་བྱང་འཕགས་རྣམས་ལ། ཆོས་ངེས་པ་འཁོར་དེ་དག་
དང་ལྷན་ཅིག་ཐེག་ཆེན་གྱི་ཆོས་ལ་ཉེ་བར་ལོངས་སྤྱོད་པའི་ངེས་པ་ལྔ་ལྡན་གྱི་སྐུ་ཡིན་པའི་
ཕྱིར། །༼ཀ‘ཐུབ་པའི་ལོངས་སྤྱོད་རྫོགས་སྐུར་བཞེད་དེ། ༼ག༽ མདོ་ནི། རབ་
འབྱོར་གཞན་ཡང་། ནས། བྱང་ཆེན་ཤེར་ཕྱིར་ལ་བསླབ་པར་བྱའོ། །ཞེས་པའོ། །མཚན་
དཔེ་སྤྲུལ་སྐུ་ལ་ཡོད་ཀྱང་རྣམ་སྨིན་གྱི་འབྲས་བུ་དངོས་ལོངས་སྐུ་ཡིན་པས་དེ་ལ་སྦྱར་ནས་
གསུངས་ལ། འཁོར་བསྒྱུར་གྱི་དེ་དག་དང་གསལ་མི་གསལ་གྱི་ཁྱད་པར་ཡོད་དོ། །གསུམ་
པ་འགྲེལ་བ་ནི། ཅེས་བྱ་བ་གསུངས་ཏེ། ཁ་དོག་དང་མཚན་སོགས་མ་ངེས་ཀྱང་མཚན་
སུམ་ཅུ་རྩ་གཉིས་དང༌། དཔེ་བྱད་བཟང་པོ་བརྒྱད་ཅུས་རྟག་ཏུ་བརྒྱན་པའི་ངོ་བོ་ཉིད་
ཀྱི་སྐུ་འདི་ནི། འཁོར་ཙམ་ལ་ངན་འགྲོ་བ་མེད་ཀྱང༌། དེའི་རྣམ་པ་ཅན་དང་འདོད་ལྷ་
དང་ཉན་ཐོས་སོགས་ཡོད་ལ། རྩ་བའི་གདུལ་བྱའི་འཁོར་ངེས་པ་བྱང་ཆུབ་སེམས་དཔའ་
ཆེད་པོ་ས་བཅུ་གསེར་ཕྲེང་རྣམ་བཤད་དུ། ས་བཅུ་ལ་ཞེས་གསུངས་པ་ལྟར་ལ་ས་བཅུ་
བ་མི་དགོས་སོ། །ས་ལ་ཞུགས་པ་རྣམས་དང༌། ཐབས་ཅིག་ཏུ་སྤྱིར་ཐེག་པ་གསུམ་
གའི་ཆོས་གསུངས་ཀྱང༌། གདུལ་བྱའི་གཙོ་བོ་ལ་ལྟོས་ཏེ་ཆོས་ངེས་པ་ཐེག་པ་ཆེན་པོའི་
ཆོས་ཀྱི་ལོངས་སྤྱོད་ཀྱི་དགའ་བ་དང༌། ཟག་པ་མེད་པའི་བདེ་བ་ཤིན་ཏུ་ཁ་ན་མ་ཐོ་
བ་མེད་པ་ཉེ་བར་སྤྱོད་པ་སོགས་ངེས་པ་ལྔ་དང་ལྡན་པའི་ཕྱིར་ན། སངས་རྒྱས་བཅོམ་
ལྡན་འདས་ཀྱི་ལོངས་སྤྱོད་རྫོགས་པའི་སྐུ་ཡིན་ནོ། །མདོ་ནི་བརྒྱད་སྟོང་བར། སངས་

འགྲེལ་མཆན་སྐབས་བརྒྱད་པ། 399 འབྲས་བུ་ཆོས་སྐུ།
རྒྱས་ཀྱི་ཞིང་བླ་ན་མེད་པ་དང་། ཞེས་པས་ལོངས་སྐུ་ཞིང་དང་བཅས་པ་བསྟན་ཏོ། འགྲེལ་
བའི་འགྱུར་འགའ་ཞིག་ལས། ས་བཅུ་བའི་ཞེས་པ་ལྟར། ཚིགས་གསལ་ལས། བྱང་ཆུབ་
སེམས་དཔའ་ས་བཅུ་བ་རྣམས་འབའ་ཞིག་ལ་དེར་སྣང་ངོ༌། །གཞན་དག་ནི་ས་བརྒྱད་པ་་
ནས་བཟུང་སྟེ་དེ་སྣང་བར་སྨྲ་ལ། ཡང་གཞན་དག་ནི། སྨོན་ལམ་དང་བསོད་ནམས་ཆེར་
བསགས་པའི་མཐུ་ལས་ཐམས་ཅད་ལ་སྣང་མོད་ཀྱི། ཉན་ཐོས་རང་རྒྱལ་ཆ་ལུགས་ལ་མངོན་
པར་ཞེན་པའི་རིགས་དེ་དག་འབའ་ཞིག་ལ་སྣང་བར་མི་འགྱུར་ཏེ། དེ་ནི་འཕགས་པ་ཐེག་
པ་ཆེན་པོ་ལ་དད་པ་རབ་ཏུ་བསྒོམ་པའི་མདོ་ལས། དེའི་འཁོར་དུ་ལྷ་དང་ཀླུ་དང་གནོན་སྦྱིན་
དང་མིའམ་ཅི་ལ་སོགས་པ་བསྟན་པ་མཛད་དོ་ཞེས་ཟེར་རོ། །ཞེས་ལུགས་གསུམ་བཀོད་
ནས། སྔ་མ་རང་ལུགས་དང༌། གསུམ་པ་ལོངས་སྐུ་ཆུང་བ་འོག་མིན་རྟེན་ཅན་གྱི་སྤྲུལ་
སྐུ་ལ་དགོངས་པར་གསུངས་ཤིང༌། བར་བ་ལ་དགག་པ་མ་བྱས་སོ། །ངེས་པ་ལྔ་ལས།
རྩ་འགྲེལ་འདིར་དངོས་སུ་བསྟན་ཚུལ་སྔར་ལྟར་ལ། གངྒཱའི་ཆུ་རྒྱུན་ལས། དུས་ངེས་པ་
དང་གནས་ངེས་པ་གཉིས་ཀྱི་དོན་ཀྱང་འདིར་དངོས་སུ་བསྟན་པའི་ཕྱིར་ཏེ། རྩ་བར། དེ་
ཉིད་ཟད་པ་མེད་པའི་ཕྱིར། །རྟག་པ་ཞེས་པས་དས་ངེས་པ་དང་། འཕྲིན་ལས་ཀྱི་སྐབས་
སུ༑ རྩ་བར། སངས་རྒྱས་ཞིང་རྣམས་དག་པ་དང༌། །ཞེས་སོགས་ཀྱིས་གནས་པ་བསྟན་
པའི་ཕྱིར། ཞེས་ལྔ་ཀ་དངོས་སུ་བསྟན་པར་གསུངས་ལ། འདིའི་རྩ་བའི་མདོ་ལས། ཐམས་
ཅད་དུ་ཐམས་ཅད་རྣམ་པ་ཐམས་ཅད་ནས་ཐམས་ཅད་དུ་ཞེས་སོགས་ཀྱིས་དུས་དང་སྐུ་དང་
འཁོར་དང་ཆོས་ངེས་པ་བཞི་དངོས་སུ་བསྟན་པས། རོལ་མཚོ་ལས། སྐབས་འདིའི་མདོས་
ཀྱང་གནས་ངེས་པ་མ་གཏོགས་པ་ངེས་པ་བཞི་བསྟན་ལ། ཞེས་གསུངས་སོ། །རྣམ་བཤད་
ལས། ངེས་པ་ལྔ་ལྡན་གྱི་སྐུ་ཡིན་པའི་ཕྱིར། ཞེས་དང༌། རྒྱུད་སྡེ་སྤྱི་རྣམ་ལས། གནས་
ངེས་པ་འོག་མིན་ཁོ་ན་ལས་གཞན་ད་གཤེགས་མི་སྲིད། ཆོས་ངེས་པ་ཐེག་པ་ཆེན་པོའི་ཆོས་
ཁོ་ན་ལས་ཐེག་དམན་གྱི་ཆོས་གསུངས་མི་སྲིད། རྣམ་པ་ངེས་པ་མཚན་དཔེས་བརྒྱན་པའི་

འགྲེལ་མཆན་སྐབས་བརྒྱད་པ། 400 འབྲས་བུ་ཆོས་སྐུ།
སྐུའི་རྣམ་པ་ལས་གཞན་དུ་འགྱུར་བ་མི་སྲིད། འཁོར་ངེས་པ་ས་བཅུའི་བྱང་སེམས་ལས་
སོ་སྐྱེ་སོགས་ཀྱི་འཁོར་མི་སྲིད། དུས་ངེས་པ་འཁོར་བ་མ་སྟོངས་ཀྱི་བར་དུ་མྱ་ངན་ལས་
འདའ་ཚུལ་མི་སྟོན་པ་སྟེ་ངེས་པ་ལྔ་ལྡན་ནོ། །ཞེས་གསུངས་པ་གངྒའི་ཆུ་རྒྱུན་ལས། རྒྱུད་
སྡེ་སྤྱི་རྣམ་ལྟར་ན། གནས་ངེས་པ་འོག་མིན་དཀྱུས་མའི་གོང་གི་འོག་མིན། སྐུ་ངེས་པ་
མཚན་དཔེས་བརྒྱན་པ། རྩ་བའི་གདུལ་བྱའི་འཁོར་ངེས་པ་ས་བཅུ་ཀའི་བྱང་སེམས་འཕགས་
པ༑ གདུལ་བྱའི་གཙོ་བོ་ལ་ལྟོས་ཏེ་ཆོས་ངེས་པ་ཐེག་ཆེན་གྱི་ཆོས་ལ་རྫོགས་པར་ལོངས་
སྤྱོད་པ། དུས་ངེས་པ་འཁོར་བ་མ་སྟོང་གི་བར་དུ་བཞུགས་པ་རྣམས་ཡིན་པའི་ཕྱིར། ཞེས་
ཚིག་ཟིན་ལ་ཞིབ་ཆ་བྱས་ནས་སྐུ་མ་ངེས་པ་སྣ་ཚོགས་སུ་སྣང་བ་དང༌། གསུང་ཡང་ཐོག་
པ་གསུམ་གའི་གདུལ་བྱ་འདུལ་བྱེད་ཀྱི་ཐབས་སྣ་ཚོགས་གསུངས་པ་དང༌། འཁོར་ཡང་
ངེས་པ་བྱང་སེམས་འཕགས་པ་ཤ་སྟག་གིས་བསྐོར་བ་མ་ཡིན་པའི་ཕྱིར་ཞེས་གསུངས་ནས།
སྤྱིར་ངེས་པ་ལྔ་ལྡན་འཐད་པར་གསུངས་པ་ལྟར་ཡིག་ཆ་ཐམས་ཅད་མཐུན་ལ། གསེར་ཕྲེང་
ལས། འདི་ལ་ངེས་པ་ལྔ་ལྡན་དུ་སྨྲ་བ་ལ་ནི། དོན་བསྡུས་སྒྲོན་མེར། ངེས་པ་བཞི་སྟེ་འཁོར་
དང་ནི། །གནས་དང་སྟོན་པ་ཆོས་སུ་སྟེ། །ཞེས་པ་ཙམ་ལས་མ་མཐོང་ལ། འདིས་ནི་
ཁུངས་མི་ཐུབ་ཅིང་དེར་མ་ཟད། ཐེག་བསྡུས་ལྟར་ན། དེ་ལ་གནོད་པ་ཡང་སྣང་བས་དཔྱད་
པར་བྱའོ་ཞེས་པ། གཡགས་པའི་རིན་ཆེན་བང་མཛོད་ལས། ལོངས་སྤྱོད་རྫོགས་པའི་ངེས་
པ་ལྔ་ནི། སྐུ་ངེས་པ་རྟག་ཏུ་མཚན་དཔེས་བརྒྱན་པ། དུས་ངེས་པ་རྟག་ཏུ་རྒྱུན་མི་འཆད་
པ༑ འཁོར་ངེས་པ་ས་བཅུ་པའི་བྱང་སེམས་ཁོ་ནས་བསྐོར་བ། ཆོས་ངེས་པ་ཐེག་ཆེན་གྱི་
ཆོས་ཁོ་ན་སྟོན་པ། གནས་ངེས་པ་འོག་མིན་ཁོ་ནར་བཞུགས་པའོ། །ཞེས་པ་ལྟར་ས་སྐྱ་བ་
སོགས་སྔ་མ་རྣམས་ཀྱི་ངེས་པ་ལྔ་བགྲང་བ་དེ་འདྲ་ལོངས་སྐུའི་འཇོག་བྱེད་དུ་བྱེད་པ་མདོ་
དང་རྒྱ་གཞུང་རྣམ་དག་གི་ཁུངས་མེད་ཀྱང་། ཐེག་བསྡུས་ལྟར་ན། ལུང་རིགས་ཀྱིས་གནོད་
པའང་སྣང་ཞེས་པ་ཡིན་གྱི། སྤྱིར་ངེས་པ་ལྔ་ལྡན་མི་འཐད་ཅེས་པ་མིན་པ་སྔར་བཤད་པས་

འགྲེལ་མཚན་སྐབས་བརྒྱད་པ། 401 འབྲས་བུ་ཆོས་སྐུ།
ཤེས་སོ། །མདོ་སྡེ་རྒྱན་ལས། ལུས་ཅན་ཀུན་གྱིས་ཁྱོད་མཐོང་ན། །སྐྱེས་བུ་དམ་པ་ལེགས་
པར་འཚལ། །མཐོང་བ་ཙམ་གྱིས་རབ་དང་བར། །མཛད་པ་ཁྱད་ལ་ཕྱག་འཚལ་ལོ། །ཞེས་
པ་ལྟར་སྐྱེས་བུ་ཆེན་པོར་མཚོན་པར་བྱེད་པས་མཚན་དང་། ནང་གི་ཡོན་ཏན་གསལ་བར་
བྱེད་པའམ་སྐུ་མཛེས་པར་བྱེད་པས་གཞན་རྒྱུད་ལ་ཡོན་ཏན་བསྒོ་ཞིང་དད་པར་བྱེད་པས་
དཔེ་བྱད་ཟེར་རོ། །མཚན་རྣམས་གཙོ་བོ་ཡིན་པས་རེ་རེ་ཡང་ཕྱིན་དྲུག་གི་རྒྱུ་ལས་བྱུང་
ཚུལ་མཛོད་སྤུ་ལྟ་བུ་ཁ་དོག་དཀར་བ་དང༌། གཡས་སུ་འཁྱིལ་བ་དང་། སྦ་བ་དང་། ཟིལ་
གྱིས་མི་ནོན་པ་དང༌། རིང་བར་གནས་པ་དང༌། ཤིན་ཏུ་འཁྱིལ་བ་དང༌། འོད་མཐའ་
ཡས་པ་དྲུག་དེ་དྲུག་གི་འབྲས་བུར་བསྐལ་བཟང་ལས་གསུངས་པ་ལྟར་ལ་དཔེ་བྱད་རྣམས་
འཁོར་ཡིན་པས་དེ་ལྟར་མ་བསྟན་ཀྱང་ཕྱིན་དྲུག་གི་འབྲས་བུར་འགྱུར་ཏེ། སངས་རྒྱས་ཀྱི་
འདུས་བྱས་ཡོན་ཏན་ཐམས་ཅད་རང་རྒྱུ་ཕྱིན་དྲུག་གི་འབྲས་བུ་ཡིན་པའི་ཕྱིར་རོ། །མཚན་
དང་དཔེ་བྱད་རྣམས་གཙོ་འཁོར་དུ་ཇི་ལྟར་གནས་པ་ནི། སོར་མོ་དང་སེན་མོའི་དཔེ་བྱད་
དྲུག་ནི་ཕྱག་སོར་རིང་བའི་འཁོར་རོ། །དབུ་རྒྱས་པ་དང་དབུ་སྐྲ་དྲུག་སྟེ་བདུན་ནི་གཙུག་
ཏོར་དང་སྤུ་གཡས་སུ་འཁྱིལ་བ་དང་སྤུ་གྱེན་དུ་ཕྱོགས་པ་གསུམ་གྱི་ཡིན་ཏེ། གསེར་ཕྲེང་
ལས། དང་པོ་ནི་སྤུ་གཡས་སུ་འཁྱིལ་བའི་ཟླ་དང་། ཞེས་གསུངས་པའི་ཕྱིར། དཔྲལ་བའི་
གཉིས་དང་ཤངས་ཀྱི་གཉིས་ཏེ་བཞི་མཛོད་སྤུའི་ཡིན་ཏེ། ཆོས་བཤེས་ཀྱིས་སྨིན་མའི་དེ་ལ་
སྦྱར་བ། གསེར་ཕྲེང་ལས། མཛོད་སྤུའི་འཁོར་དུ་བཤད་པའི་སྨིན་མ་བཞི་ཡང་སྤྱན་གྱི་
འཁོར་དུ་འགྲིག་གོ །ཞེས་གསུངས་པའི་ཕྱིར། སྤྱན་གྱི་བཞི་སྨིན་མ་བཞི་རྫི་མ་སྟེ་དགུ་ནི་
སྤྱན་མཐོན་མཐིང་དང་སྤྱན་རྫི་བ་མཆོག་གི་སྟེ་དེ་ལྟར་གསེར་ཕྲེང་ལྟར་རོ། །གཟིགས་པ་
སྒྲིབ་མེད་དག་པ་ལ་སྤྱན་མཛེས་པར་འཛུམ་པ་ཞེས་ཆོས་བཤེས་ཟེར་རོ། །སྙན་གྱི་གཉིས་
ནི་འགྲམ་པ་སེངྒའི་འདྲ་བ་ཡིའོ། །ཞལ་གྱི་གཉིས་དང་ལྗགས་ཀྱི་གསུམ་དང་གསུང་གཉིས་
དང་མཆེ་བའི་ལྔ་སྟེ་བཅུ་གཉིས་ནི་ལྗགས་ཡངས་པ་དང་ཚངས་དབྱངས་དང་ཚེམས་ཀྱི་མཚན་

འགྲེལ་མཆན་སྐབས་བརྒྱད་པ། 402 འབྲས་བུ་ཆོས་སྐུ
བཞི་དང་རོ་བྲོ་བའི་མཆོག་མཁྱེན་པ་སྟེ་བདུན་ལ་ཅི་རིགས་པར་སྦྱར་རོ། །གསེར་ཕྲེང་ལས།
གསུང་གསུམ་བྱས་པ་ལྷག་ལ་ཞེས་པ་ལྟར་གསུང་མཉེན་པ་དང་འཇམ་པ་སོ་སོར་བྱས་པ་ནོར་
རོ༑༑རྩའི་གཉིས་དང་ལོང་བུ་མི་མངོན་པ་དང་སྐུ་གཞོན་མདོག་ཅན་དང་ཕྱག་འཇམ་པ་
དང་ཕྱག་རིས་གསུམ་སྟེ་བརྒྱད་ནི་ཕྱག་འཇམ་ཞིང་གཞོན་ཤ་ཆགས་པ་དང་ཞབས་ཀྱི་ལོང་
བུ་མི་མངོན་པ་གསུམ་གྱིའོ། །ཞབས་མཉམ་པ་རུས་སྦལ་གྱིའོ། །བྱིན་པ་ཨེ་ན་ཡའི་འདྲ་
གསེར་ཕྲེང་ལས། བར་བ་ནི་ཕྱག་ཞབས་འཇམ་པའམ་རུས་སྦལ་ཞབས་ཀྱི་ཟླ་ལ་བགྲང་
ངོ་། །ཞེས་པ་ལྟར་སྔར་གྱི་བརྒྱད་དང་ཞབས་མཉམ་དང་དགུ་སྦྱར་རོ། །གཤེགས་སྟབས་
བདན་དང་གོམས་སྙོམས་དང་བརྒྱད་ནི་སོར་མོ་དྲ་བས་འབྲེལ་བ་དང་རྟིང་བ་ཡངས་པ་གཉིས་
ཀྱིའོ། ། སྐུ་འཁྲི་བག་ཆགས་པ་ནས་དག་པའི་བར་དྲུག་དང་སྐུ་ཁོ་ལག་ཡངས་པ་སྐུ་མ་ཞུམ་
པ་ནས་ཤིན་ཏུ་གྲིམས་པའི་བར་གསུམ་དང༌། ཡན་ལག་ཤིན་ཏུ་རྣམ་འབྱེས་དང་དཀུ་ཟླུམ་
པ་ནས་ཕྱལ་ཕྱང་ངེས་པའི་བར་བཞི་དང་། ཀུན་ནས་ལྟ་ན་སྡུག་པ་ནས་སྨེ་བ་གནག་བག་
མེད་པའི་བར་གསུམ་སྟེ་བཅོ་བརྒྱད་དང་མཚན་རྫོགས་པ་བཅུ་དགུ་ནི་སྐུ་ཆེ་ཞིང་དྲང་བ་དང་
བདན་མཐོ་བ་གསེར་མདོག་འདྲ་བ་པགས་པ་སྲབ་པ་དབུང་མགོ་ཟླུམ་པ་ཐལ་གོང་རྒྱས་པ་
རོ་སྟོད་སེངྒ་འདྲ་བ་ཤིང་ནྱ་གྲོ་དྷ་ལྟར་ཆུ་ཞེང་གབ་པ་སྟེ་ཆོས་བཤེས་ཀྱིས་བཅོ་བརྒྱད་གསུངས་
ཀྱང༌། གསེར་ཕྲེང་ལས། མཚན་རྫོགས་པ་བཅོ་བརྒྱད་པའི་ཟླ་ལ་བགྲང་ཞིང་། ཞེས་
གསུངས་པའི་ཕྱིར། ལྟེ་བ་ཟབ་པ་གཡས་ཕྱོགས་སུ་འཁྱིལ་བ་གསང་གནས་སྦུབས་སུ་ནུབ
པའི་འཁོར་དུ་སྦྱར་ཏེ། ཆོས་བཤེས་ཀྱིས་ཕུལ་ཕུང་ངེས་པ་ཕུལ་མ་རྙོངས་པ་དཀུ་ཟླུམ་པ་
གསུམ་སླར་ཡང་གསང་གནས་སྦུབས་པ་ལ་སྦྱར་ཀྱང༌། གསེར་ཕྲེང་ལས། དེས་ན་སྦུབས་
སུ་ནུབ་པའི་འཁོར་ལ་ལྔ་ཡོད་པའི་དང་པོ་གསུམ་དོར་ནས། ཞེས་དང་། མ་རྙོངས་པ་ལ་
ཕལ་དང་དཀུ་གཉིས་སུ་བྱེད་པ་ནི། མདོ་འགྲེལ་ཚད་མ་གང་དང་ཡང་མི་མཐུན་ནོ། །ཞེས་
གསུངས་པའི་ཕྱིར་རོ། །དཔལ་གྱི་བེའུ་དང་བཀྲ་ཤིས་དང་ཉ་དང་གཡང་དྲུང་འཁྱིལ་བ་

འགྲེལ་མཆན་སྐབས་བརྒྱད་པ། 403 འབྲས་བུ་ཆོས་སྐུ།
སོགས་ནི་འཁོར་ལོའི་མཚན་དང་དྲ་བས་འབྲེལ་བའི་འཁོར་རོ། །གསེར་ཕྲེང་ལས། ཕྱག་
རིང་ཞིང་རྒྱས་པ་ཕྱག་རིང་ཞིང་མཛེས་པའི་འཁོར་དུ་བྱའོ། །ཞེས་ཆོས་བཤེས་ཀྱིས་མཚན་
རྫོགས་པ་དང་ཕྱག་རིང་རྒྱས་པ་གཉིས་གང་གི་འཁོར་དུ་མ་སྦྱར་བ་དང་མཚན་གྱི་སྤུ་གྱེན་
ད་ཕྱོགས་པ་བྱིན་པ་ཨེ་ན་ཡའི་འདྲ་ཕྱག་རིང་ཞིང་མཛེས་པ་གསུམ་འཁོར་དང་མ་སྦྱར་བ་
སོགས་ལྷག་ཆད་ཟློས་གསུམ་གྱི་སྐྱོན་སྤངས་ནས་རང་ལུགས་བཞག་པ་ལྟར་ཡིན་ནོ། །
མཚན་བཤད་པ།
གཉིས་པ་ཡོན་ཏན་རྒྱས་པར་བཤད་པ་ལ་གཉིས། མཚན་དང་། དཔེ་བྱད་དོ། །དང་
པོ་ལ་འབྲས་བུ་མཚན་དང་། རྒྱུ་འབྲས་ཀྱི་འབྲེལ་བ་དང༌། རྒྱུ་མདོ་ལས་འབྱུང་བ་བཤད་
པ་གསུམ། དང་པོ་ལ་གསུམ་གྱི་དང་པོ་མཚམས་སྦྱར་བ་ནི། མཚན་སུམ་ཅུ་རྩ་གཉིས་
པོ་དེ་དག་གང་དག་ཅིག་ཡིན་ཞེ་ན། བར་སྐབས་ཀྱི་ཚིགས་སུ་བཅད་པ་ལས་གསུངས་
པ་ནི། གཉིས་པ་རྩ་བ་ནི། ཕྱག་གི་མཐིལ་ན་ཉོན་མོངས་གཅོད་པའི་མཚོན་ཆའི་འཁོར་
ལོ་དང་། ཞབས་ཀྱི་མཐིལ་གཉིས་ན་འགྲོ་བ་འདྲེན་པའི་ཤིང་རྟའི་འཁོར་ལོ་ལྟ་བུ་འཁོར་
ལོ་གཉིས་རྩིབས་སྟོང་བའི་མཚན་དང་རུས་སྦལ་བཞིན་དུ་ཞབས་གཉིས་ས་ལ་མཉམ་པར་
འཇོག་པ། ཕྱག་གི་མཐེ་བོང་མ་གཏོགས་པ་དང་ཞབས་ཀྱི་སོར་ཚིགས་དང་པོ་ནས་དྲ་བས་
འབྲེལ་ཞིང་རྒྱན་གཞུག་རུང་བ་དང༌། །ཕྱག་ནི་ཞབས་པཅས་ཤིང་བལ་ལྟར་འཇམ་ཞིང་
གཞོན་ཤ་ཆགས་པ་ནི་ཁ་དོག་ཕུན་ཚོགས་སོ། །སངས་རྒྱས་འདི་ཡི་སྐུ་ནི་ཕྱག་ཞབས་
ཀྱི་རྒྱབ་བཞི་ཕྲག་གོང་གཉིས་དང་ལྟག་པ་ཤས་ཁེངས་པས་བདུན་དག་མཐོ་བ་དང་། །ཕྱག་
ཞབས་ཀྱི་སོར་མོ་རིང་བ་དང༌། ཞབས་མཐིལ་གྱི་བཞི་ཆ་ཕྱིར་འཕགས་པས་རྟིང་ཡངས་
དང་། མི་ཕལ་བའི་ཁྲུ་བདུན་ཙམ་དུ་འཕགས་པས་སྐུ་ཆེ་ཞིང་ཡ་ཡོ་མེད་པས་དྲང་བ་དང་།
ཞབས་པུས་མོའི་སླ་ང་དང་ལོང་བུ་ཕྱིར་འབུར་བ་མི་མངོན་པ་དང་སྐུའི་སྤུ་ནི་རེ་རེ་ནས་

འགྲེལ་མཆན་སྐབས་བརྒྱད་པ། 404 འབྲསབུ་ཆོས་སྐུ།
ཞལ་ལ་ལྟ་བ་འདྲ་བར་གྱེན་དུ་ཕྱོགས་པ་དང༌། མ་ཉམས་ཤིང་རིམ་པར་འཚམ་ལ་རྒྱས་
ཤིང་བྱིན་པ་ཨེ་ན་ཡའི་འདྲ་བ་དང༌། བརླ་དྲང་བོར་བཞག་སྟེ་མ་བཏུད་ཀྱང་ཕྱག་གིས་
པུས་མོའི་སླ་ངར་སླེབས་པའི་ཕྱག་རིང་ཞིང་མཛེས་པ་དང༌། གླང་ཆེན་ལྟར་འདོམས་ཀྱི་
སྦ་བ་སྦུབས་སུ་ནུབ་པའི་མཆོག་དང་ལྡན་པ་དང༌། ལྤགས་པ་གསེར་ལྟར་དག་ཅིང་
གསལ་བའི་མདོག་དང་ལྡན་པ་དང༌། ལྤགས་པ་སྲབ་པ་ནི་གསེར་ཤིན་ཏུ་སྦྱངས་པ་ལྟར་
འཇམ་པ་དང༌། །བ་སྤུའི་ཁུང་བུ་རེ་རེར་སྤུ་གཉིས་གཉིས་མེད་པར་སྤུ་ནི་རེ་རེ་ནས་གཡས་
སུ་ལེགས་འཁྲུངས་དང༌། །ཞལ་མཛོད་སྤུས་བརྒྱན་པ་སྨིན་མཚམས་ཀྱི་བར་གྱི་ཐིག་
ལེའི་གནས་ན་འཇམ་པ་དཀར་བ་མཉེན་པ་ཁྲུ་གསུམ་ལ་སོགས་པའི་ཚད་འབྱུང་བ་བཏང་
ན་གཡས་སུ་འཁྱིལ་བ་རྩེ་མོ་གྱེན་དུ་ཕྱོགས་པ་སྐྱ་རུ་རའི་འབྲུ་ཚད་ཙམ་པ་དངུལ་འདུར་གྱི་
རྣམ་པ་ལྟ་བུ་དང༌། རོ་《སྟོད་འཕེལ་ཀ་ཆེ་བ་སེང་གེའི་འདྲ་བ་དང༌། སྐུ་འདི་ཡི་དཔུང་
བའི་མགོ་ཟླུམ་པ་ནི་གསེར་གྱི་བུམ་པའི་མགྲིན་པ་ལྟར་ཟླུམ་ཞིང་ལེགས་པར་འབྲེལ་བ་རྩའི་
དྲ་བ་མི་མངོན་པ་དང༌། ཐལ་གོང་རྒྱས་པ་ནི་དཔུང་མགོའི་བར་བྲང་མི་མཉམ་པ་མེད་
པ་དང་། སངས་རྒྱས་འདི་ལ་རོ་མི་ཞིམ་པ་ཡང་རོ་མཆོག་ཏུ་སྣང་ཞིང་མཁྱེན་པ་དང་།
སྐུའི་ལྟེ་བ་ནས་ཡན་མན་དང་འདོམ་མཉམ་པ་ནི་ནྱ་གྲོ་ངྷ་ལྟར་ཆུ་ཞེང་གབ་པ་དང་། གཙུག་
ཏོར་ཟླུམ་ཞིང་ཀུན་ནས་མཉམ་པ་གཡས་སུ་འཁྱིལ་བ་དབུར་ལྡན་པ་དང་། ཞལ་ཀུན་ཁེབས་
ཅིང་པང་མ་དམར་པོ་འདྲ་བའི་ལྗགས་རིང་ཞིང་མཛེས་པ་དང་། །གསུངས་ཤེས་ཤིང་
རྣམ་པར་ཤེས་པར་འགྱུར་བ་དང༌། མཉམ་པར་འོས་ཤིང་མི་མཐུན་པ་མེད་པ་དང༌། ཟབ་
ཅིང་རྗེས་སུ་སྒྲོགས་པ་དང༌། གཏིང་མི་ཕྲ་ཞིང་རྣར་སྙན་པ་དང༌། མ་འཁྲུགས་ཤིང་གསལ་
བའི་ཡན་ལག་ལྔ་ལྡན་གྱི་གསུང་ཚངས་དབྱངས་ཉིད་དང༌། མེ་ལོང་གི་དཀྱིལ་ལྟར་ཟླུམ་
ཞིང་རྒྱས་པ་འགྲམ་པ་སེང་གེའི་འདྲ་བ་དང་ཚེམས། །ཤིན་ཏུ་དཀར་བ་དང་མཐོ་དམའ་
མེད་པར་ཚེམས་ཚད་མཉམ་པ་དང་། བར་མཚམས་མ་དོད་པས་ཐགས་བཟང་བ་དང༌།།

འགྲེལ་མཆན་སྐབས་བརྒྱད་པ། 405 འབྲས་བུ་ཆོས་སྐུ།
སོ་གཉིས་ལས་མེད་པ་མ་ཡིན་པར་ཡན་མན་ན་ཉི་ཤུ་རེ་ཡོད་པས་གྲངས་ནི་བཞི་བཅུ་ཐམ་
པ་ཚང་བ་དང་། །དཀར་ནག་གི་ཆ་མ་འདྲེས་ཤིང་དམར་པོའི་ར་རི་དང་མ་འདྲེས་པས་
སྤྱན་ནི་ནོར་བུ་མཐོན་མཐིང་འདྲ་བ་དང་། སྤྱན་དབུས་གནག་པ་དང་དེའི་ལོགས་གཉིས་
དཀར་བ་དང་མཐའ་གཉིས་དམར་བ་དང་སྣུམ་ལ་མཐིང་ཀ་དང་རྫི་མ་དང་སྤྱན་པར་གསེར་
གྱི་ཁ་དོག་སྟེ་ལྔ་ལྡན་དུ་ཐུབ་དགོངས་ལས་སོ། །སྟེང་འོག་གི་རྫི་མ་ལེགས་པར་གཞོལ་ཞིང་
མ་འདྲེས་པས་སྤྱན་རྫི་བ་མཆོག་ནི་བ་དང་གླང་བོ་དང་ཁྱུ་མཆོག་ལ་དག་ལྡན་དང་བེའུ་ལ་
སྙིང་མཆོག་གོ །གི །རྫི་མ་འདྲ་བ་དང༌། འདི་མན་དོན་བསྡུའོ། །འདི་དག་སུམ་ཅུ་རྩ་
གཉིས་མཚན་ནོ། །
གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། སྔོན་སློབ་པའི་དུས་སུ་བླ་མ་
རྣམས་ལ་སྐྱེལ་བ་དང་བསུ་བ་ལ་སོགས་པས་ཆོས་ཉན་སོགས། སོགས་པས་བསྡུས་པ་
ཐམས་ཅད་མདོ་དང་གསེར་ཕྲེང་སོགས་ལྟར་རོ། །ཕྱག་དང་ཞབས་འཁོར་ལོའི་མཚན་
རུས་པ་དང་བ་སོ་ལས་བརྐོས་པ་འདྲ་བ་དང་ལྡན་པ་ཉིད་དང༌། དེ་ནི་འཁོར་མང་བའི་སྔ་
ལྟས་སོ། །སྔོན་སྡོམ་པ་གསུམ་སོགས་ཡང་དག་པར་བླངས་པ་ལ་ཡིད་མ་བརྟེན་པ་ཉིད་
ཀྱིས་རུས་སྦལ་བཞིན་དུ་ཞབས་མཐིལ་མ་རྙོངས་པར་ས་ལ་ཞབས་ཤིན་ཏུ་གནས་པ་ཉིད་
དང་། རང་གི་རྟོགས་པ་གཞན་གྱིས་གཡོ་མི་ནུས་པའི་ལྟས་སོ། །སྦྱིན་སྙན་སོགས་བསྡུ་
བའི་དངོས་པོ་བཞི་བསྟེན་པས་ཕྱག་དང་ཞབས་ཀྱི་སོར་མོ་ངང་བའི་རྒྱལ་བོ་ལྟ་བུར་
སེང་སེང་མེད་པར་དྲ་བར་འབྲེལ་བ་ཉིད་དང༌། འཁོར་མྱུར་དུ་སྡུད་པའི་ལྟས་སོ། །བཟའ་
བ་ཤ་དང་བཅའ་བ་ཤིང་ཏོག་ལ་སོགས་པས་བཏུང་བ་འོ་མ་བལྡག་པ་ཞོ་སོགས་གྱ་ནོམ་
པ་བྱིན་པས། ཕྱག་དང་ཞབས་འཇམ་ཞིང་གཞོན་ཤ་ཆགས་པ་སྟེ་ཤ་ཚགས་དོམས་
པ་ཉིད་དང་། བཟའ་བཅའ་གྱ་ནོམ་ཐོབ་པའི་ལྟས་སོ། །བལྡག་པ་ལ་སོགས་པས་བཏུང་
བ་ཤིན་ཏུ་གྱ་ནོམ་པ་བྱིན་པས། ཕྱག་དང་ཞབས་དང་ཐལ་གོང་ཕྲག་པའི་བར་གཉིས་

འགྲེལ་མཆན་སྐབས་བརྒྱད་པ་406 འབྲས་བུ་ཆོས།”སུ།
དང༌། ལྟག་པའི་ཕྱོགས་ན་རྐོང་བོ་མེད་པར་ཤས་གང་ཞིང་མཐོ་བའི་ཕྱིར། བདུན་
དག་མཐོ་བ་ཉིད་དང་། འདི་ཟས་གྱ་ནོམ་ཐོབ་པའི་ལྟས་སོ། །གསད་པར་བྱ་བ་བཅིངས་
སོགས་ལས་ཐར་བར་བྱས་པས། སོར་མོ་རིང་བ་ཉིད་དང༌། གཞན་གྱི་སྲོག་བསྲུངས་
ཏེ་འཚོ་བ་ལ་ཕན་བཏགས་པ་ཉིད་ཀྱིས། ཞབས་ཀྱི་རྟིང་བ་རིང་བ་སྟེ་ཡངས་པ་ཉིད་
དང༌། སྲོག་གཅོད་པ་སྤངས་པ་ཉིད་ཀྱིས། སྐུ་ཆེ་ཞིང་རིང་ལ་དྲང་བ་ཉིད་དང་།
འདི་གསུམ་ཚེ་རིང་བའི་ལྟས་སོ། །སྦིན་སོགས་དགེ་བའི་ཆོས་རང་གིས་ཡང་དག་པར་
བླངས་པས། ཞབས་ཀྱི་ལོང་བུ་ཆེ་བ་མི་མངོན་པ་ཉིད་དང་དགེ་བ་ཡང་དག་པར་བླངས་
པ་གཞན་ལ་སྤེལ་བས། སྐུའི་སྤུ་གྱེན་དུ་ཕྱོགས་པ་ཉིད་དང༌། འདི་གཉིས་ཡོངས་སུ་
མི་ཉམས་པའི་ཆོས་ཉིད་དམ་གདལ་བུ་སྨིན་པའི་ལྟས་སོ། །གསོ་བ་རིག་པ་དང་བཟོ་ལ་
སོགས་པས་ལྡམ་སོགས་གུས་པར་བྱས་ཏེ་གཞན་ལ་བྱིན་པས། བྱིན་པ་རི་དྭགས་ཤར་
ནའམ་ཨེ་ན་ཡའི་ལྟ་བུར་ཟླུམ་ཞིང་འདྲིལ་་བ་དང༌། བཤད་དོན་མྱུར་དུ་འཛིན་པའི་ལྟས་
སོ༑༑རང་ལ་ནོར་བདོག་པ་ལ་སློང་བ་པོའི་སྐྱེ་བོ་ཕྱིར་མ་སྤངས་པས། ཕྱག་རིང་
ཞིང་མཛེས་པ་ཉིད་དང་། དབང་དུ་གྱུར་བ་དང་འདུལ་བའི་ལྟས་སོ། །སྐྱེ་བོ་ཐམས་
ཅད་ཚངས་བར་སྤྱོད་པ་ཡང་དག་པར་ལེན་དུ་འཇུག་པ་དང༌། གཞན་ལ་གསང་བའི་
གསང་ཚིག་བསྲུངས་པས། འདོམས་ཀྱི་སྦ་བ་སྦུབས་སུ་ནུབ་པ་ཉིད་དང་། དེ་རྒྱལ་
བའི་སྲས་མང་བའི་ལྟས་སོ། །གཞན་ལགདིང་བ་གྱ་ནོམ་པ་བྱིན་པས། པགས་་པའི་མདོག་
གསེར་འདྲ་བར་གསལ་བ་ཉིད་དང་། ཁང་བཟང་ལ་སོགས་པས་གཞལ་ཡས་ཁང་དམ་
པ་བྱིན་པས། གསེར་སྦྱངས་པ་ལྟར་ལྤགས་པ་འཇམ་པ་ཉིད་དང༌། འདི་གཉིས་ནི་གདིང་
བ་དང་གཞལ་ཡས་ཁང་སོགས་གྱ་ནོམ་རྙེད་པའི་ལྟས་སོ། །འདུ་འཛི་ལ་སོགས་པས་རྣམ་
གཡེང་ཡོངས་སུ་སྤངས་པས། སྤུ་རེ་རེ་ནས་གཡས་ཕྱོགས་སུ་འཁྱིལ་བ་ཉིད་དང༌།
སྐྱེ་བོ་མཁན་སློབ་ཕ་མ་བླ་མ་སྟེ་གོང་མ་ཐམས་ཅད་གནས་ཇི་ལྟ་བ་བཞིན་དུ་བཀོད་ཅིང་

འབྲས་བུ་ཆོས་སྐུ།407འགྲེལ་་མཆན་སྐབས་བརྒྱད་
རིམ་གྲོ་བསྒྲུབས་པས་ཞལ་མཛོད་སྤུས་བརྒྱན་པ་ཉིད་དང༌། དེ་གཉིས་ནི་དོ་ཟླ་མེད་པའི་
ལྟས་སོ། །གཞན་རྣམ་པ་ཐམས་ཅད་དུ་ཁ་དྲག་གི་ཚིག་གིས་ཁྱད་དུ་མ་བསད་པས།
རོ་སྟོད་སེང་གེའི་འདྲ་བ་ཉིད་དང༌། གཞན་གྱིས་སྙན་པར་སྨྲ་བ་དང་། ལེགས་པར་
སྨྲ་བའི་རྗེས་སུ་མཐུན་པར་བསླབས་ཤིང་བྱས་པས། དཔུང་མགོ་ཤིན་ཏུ་ཟླུམ་པའི་མགྲིན་
པ་ལེགས་ཤིང་རྩའི་དྲ་བ་མི་མངོན་པ་ཉིད་དང༌། དེ་གཉིས་ནི་ཐོགས་པ་མེད་པའི་ལྟས་སོ།།
སྨན་ལ་སོགས་པས་སྨན་པ་དང་ཕན་པའི་ཟས་བྱིན་པས། ཐལ་གོང་སྟེ་བྲང་གསེར་གྱི་
གཏན་པ་ཕྱིས་པ་ལྟར་དཀྱེལ་ཆེ་བ་སྟེ་རྒྱས་པ་ཉིད་དང༌། སྐྱེ་བོ་ནད་པའི་གཡོག་དང་
རིམ་གྲོ་བྱས་པས། རོ་མི་ཞིམ་པ་ཡང་ཞལ་དུ་གསོལ་བ་ན་རོ་བྲོ་བའི་མཆོག་ཏུ་གྱུར་ཅིང
མཁྱེན་པ་སྟེ་མྱང་བའི་ལྗགས་དང་ལྡན་པ་ཉིད་དང༌། དེ་གཉིས་ནི་གནོད་པ་ཉུང་བའི་ལྟས་
སོ༑༑ནགས་ཚལ་དང་ཀུན་དགའ་ར་བ་ལ་སོགས་པའི་སྐྱེད་ཚལ་སོགས་བྱེད་པ་ཡང་
དག་པར་ལེན་དུ་བཅུག་པས། ཤིང་ནྱ་གྲོ་ངྷ་ལྟར་ཆུ་ཞེང་གབ་པ་ཉིད་དང་། དགོངས་
རྒྱན་དུ། ནྱ་ག་དམའ་བ་དང་རོ་དྷ་མཉམ་པར་བྱས་ནས་ལྟེ་བ་སྐུ་སྟོད་སྨད་མཉམ་པ་དང་།
ཡང་ན་ནྱ་གྲོ་ངྷ་འདོམས་ལ་བས་ནས་སྔར་བཤད་པ་གཉིས་ལས་མདོ་དང་ཉི་སྣང་ད་ཤིང་
ནྱ་གྲོ་དྷར་བྱས་པ་རང་ལུགས་སོ། །གཙུག་ལག་ཁང་ལ་སོགས་པ་ལྷག་པར་བྱིན་པས་
དབུ་གཙུག་ཏོར་དང་ལྡན་པ་ཉིད་དང༌། དེ་གཉིས་ནི་ཐམས་ཅད་ལ་མངའ་བརྙེས་པའི་
ལྟས་སོ། །སྔོན་འཇམ་པོ་ལ་སོགས་པས་སྙན་ལ་མཉེན་པ་གསུངས་པས། འཇིག་རྟེན་
ཀུན་ཁེབས་པའི་ལྗགས་རིང་བ་ཉིད་དང༌། གསུངས་གཅིག་གིས་འཇིག་རྟེན་གྱི་ཁམས་
ཐམས་ཅད་ཀྱི་སེམས་ཅན་ལ་རང་རང་གི་སྐད་དང་མཐུན་པར་དམ་པའི་ཆོས་གོ་བར་
བྱས་པས། ཚངས་པའི་དབྱངས་ཉིད་དང༌། དེ་གཉིས་ནི་ངག་ཡན་ལག་ལྔ་ལྡན་གྱི་གསུང་
དབྱངས་ཐོབ་པའི་ལྟས་སོ། །འགྲེལ་བའི་ཟིན་བྲིས་ལས། ལྔའི་ནང་གི་བཏང་མི་བྲབ་ཅེས་
པ་ནི་འཇིག་རྟེན་ན་མི་སྤ་ཟེར་བ་དེ་ཡིན་ཞིང་། སངས་རྒྱས་ཀྱི་གསུངས་ཉན་སྐབས་འཕྲོ་

འགྲེལ་མཆན་སྐབས་བརྒྱད་པ། 408 འབྲས་བུ་ཆོས་སྐུ།
བཞག་སྟེ་གཞན་དུ་འགྲོ་བ་ལ་ཕངས་པ་ལྟ་བུ་ཡིན་གསུངས་ཞེས་པ་ལྟར་ལ། གསུངས་གཅིག་
གིས་ཐམས་ཅད་ལ་སྟོན་པ་སངས་རྒྱས་མ་གཏོགས་མེད་པས་མཚན་དང་རྒྱུ་འབྲས་མིན་ནམ་
དཔྱད། སྔོན་ཚིག་ཀྱལ་བ་སྤངས་པས་འགྲམ་པ་སེང་གེའི་འདྲ་བ་ཉིད་དང༌། དེ་ནི་
ངག་བཙུན་པའི་ལྟས་སོ། །སྔོན་སྐྱེ་བོ་ཐམས་ཅད་ལ་བཀུར་བ་དང་བསྔགས་པ་ལ་སོགས་
པས་ཚེམས་དཀར་བ་ཉིད་དང༌། ལོག་འཚོ་སྤངས་བས་འཚོ་བ་རྣམ་པར་དག་པ་ཉིད་
ཀྱིས་ཚེམས་རིང་ཐུང་མེད་པར་མཉམ་པ་ཉིད་དང་། འདི་གཉིས་ནི་འཁོར་སྔ་ནས་བསགས་
པའི་ལྟས་སོ། །བསྐལ་བ་གྲངས་མེད་གསུམ་དུ་བདེན་པའི་ཚིག་ཀུན་ཏུ་སྤྱད་པས་ཚེམས་
བར་སྟོང་མེད་པར་ཐགས་བཟང་བ་ཉིད་དང༌། སྔོན་བསྐལ་བ་དུ་མར་ཕྲ་མའི་ཚིག་སྤངས་
པས་ཚེམས་བཞི་བཅུ་མངའ་བ་ཉིད་དང༌། འདི་གཉིས་ནི་འཁོར་མི་ཕྱེད་པའི་ལྟས་སོ།།
ངས་དེ་ཙམ་ད་སེམས་ཅན་ཐམས་ཅད་ལ་བུ་གཅིག་པ་དང་འདྲ་བར་བལྟས་པས་སྤྱན་
འབྲས་བུང་བ་ལྟར་གནག་པ་དང༌། དེའི་གཡས་གཡོན་གཉིས་དཀར་བ་དང་། གྲ་ཟུར་
གཉིས་དམར་བ་དང༌། ཁ་སོ་སྔོ་བ་དང༌། སྟེང་དུ་གསེར་མདོག་ལྟ་བུར་སེར་བ་སྟེ་ཁྱད་
པར་ལྔ་ལྡན་གྱི་སྤྱན་མཐོན་མཐིང་ཉིད་དང༌། ཁོང་ཁྲོ་བ་ལ་སོགས་པས་ཆགས་རྨོངས་
མེད་པར་བལྟས་པས། ཡོངས་གྲགས་ཀྱི་རྫི་མ་སྨིན་མ་ཡིན་པས་འདི་ནི་མིག་གི་སྟེང་འོག་
གི་རྫི་མ་ལེགས་པར་གཞོལ་ཞིང་མ་འདྲེས་པར་གནས་པས་རྫི་མ་བའི་རྫི་མ་ལྟ་བུ་ཉིད་དོ།།
དེ་གཉིས་ནི་ཀུན་ནས་མཛེས་པའི་ལྟས་ཏེ། ལྟས་འདི་དག་མདོ་དང་ཉི་སྣང་ལྟར་རྒྱུ་འབྲས་
གཉིས་ཀར་སྦྱར་རོ། །
གཉིས་པ་རྒྱུ་འབྲས་ཀྱི་འབྲེལ་བ་ལ་གསུམ་གྱི་དང་པོ་མཚམས་སྦྱར་བ་ནི། མཚན་
གྱི་རྒྱུ་གྲུབ་པས་མཚན་འགྲུབ་པོ་ཞེས་བར་སྐབས་ཀྱི་ཚིགས་སུ་བཅད་པ་གསུངས་པ།
གཉིས་པ་རྩ་བ་ནི། ལོངས་སྐུ་འདི་ལ་ཆོས་ཅན། ༼ཁ༽མཚན་སོ་གཉིས་ནི་གང་དང་གང་
གི ༑སྒྲུབ་པར་བྱེད་པའི་རྒྱུ་གང་ཡིན་པ་དེ་དང་དེ་ནི་རབ་ཏུ་རྫོགས་པས་སོ། །༼ཀ༽

འགྲེལ་མཆན་སྐབས་བརྒྱད་པ། 409 འབྲས་བུ་ཆོས་སྐུ།
འབྲས་བུ་མཚན་ནི་སོ་གཉིས་པོ་འདི་དག་ཡང་དག་པར་འགྲུབ་སྟེ།
གསུམ་པ་འགྲེལ་བ་ནི། ཅེས་བྱ་བ་གསུངས་ཏེ། མཚན་གང་གི་སྒྲུབ་པར་བྱེད་
པའི་རྒྱུ་གང་ཡིན་པ་དེ་རབ་ཏུ་རྫོགས་པས་མཚན་སུམ་ཅུ་རྩ་གཉིས་པོ་འདི་དག་འབྱུང་
ངོ༌། །ཞེས་པ་རྩ་བ་ལྟར་རོ། །གསུམ་པ་རྒྱུ་མདོ་ལས་འབྱུང་བ་བཤད་པ་ལ་གསུམ་གྱི་
དང་པོ་མཚམས་སྦྱར་བ་ནི། མཚན་གྱི་རྒྱུ་དེ་གང་ཡིན་ཞེ་ན། མཚན་བཤད་ཟིན་པ་དེའི་
འོག་ཏུ་བར་སྐབས་ཀྱི་ཚིགས་སུ་བཅད་པ་དག་གིས། འཆད་དེ། གཉིས་པ་རྩ་བ་ནི།
མཚན་སོ་གཉིས་པོ་སྐྱེད་བྱེད་བླ་མ་སྐྱེལ་བ་ལ་སོགས་པ་དང༌། །སྡོམ་པ་ཡང་དག་པར་
བླངས་པ་བརྟན་པ་དང༌། །བསྡུ་བ་བཞི་བསྟེན་པ་དང་གྱ་ནོམ་པའི། །དངོས་པོ་སྦྱིན་
པ་དང་གསད་པར་བྱ་བ། །ཐར་བར་བྱེད་པ་དང་རང་གིས་དགེ་བ་ནི། །ཡང་དག་
པར་བླངས་པ་གཞན་ལ་སྤེལ་བ་བདུན་དངོས་སུ་དང་ལ་སོགས་པས་བསྡུས་པ་ཉེར་ལྔ་སྟེ་
མཚན་སྒྲུབ་བྱེད་ཀྱི་རྒྱུ་ཡི་མཚན་ཉིད་དེ། །ཉི་ཁྲིའི་བམ་པོ་རེ་བརྒྱད་པ་སོགས་ཡུམ་གྱི་
མདོ་ལས་ཇི་སྐད་འབྱུང་བ་བཞིན། །དེ་དག་གོམས་པས་འབྲས་བུ་མཚན་རྣམས་འགྲུབ་
བོ༑ ༑གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། ཚིག་ལེའུར་བྱས་པ་འདི་གཉིས་
ནི༑ བཤད་པ་ཟོར་ཡངས་པ་དང་གཞན་གྱིས་རྒྱུ་འབྲས་སུ་རྟོགས་སླ་བའི་ཕྱིར། གོང་ཉིད་
དུ་མཚན་བཤད་པར་བཀྲོལ་ཟིན་པས་ཡང་སྐབས་འདིར་མི་བྲིའོ། །རྒྱུད་བླ་མ་ལས།
ལེགས་གནས་འཁོར་ལོའི་མཚན་པ་དང༌། །ཞེས་སོགས་ལྟར་གྱི་མཚན་སོ་གཉིས་ནི། རུས་
སྦལ་ལྟར་ཞབས་མཉམ་པ་དང༌། ཕྱག་ཞབས་འཁོར་ལོའི་མཚན་པ་དང༌། རྟིང་བ་ཡངས་
ཤིང་ཞབས་ལོང་བུ་མི་མངོན་པ་གཅིག་དང༌། སོར་མོའི་གུང་མོ་ནི་ལག་མཐིལ་ལས་སོར་
མོ་ལྔས་རིང་བར་འགོས་ལོ་གསུངས། སོར་མོ་དྲ་བས་འབྲེལ་བ་དང་། པགས་འཇམ་དང་
གཞོན་ཤ་ཆགས་པ་གཅིག །བདུན་མཐོ་བ་དང་། བྱིན་པ་ཨེ་ན་ཡའི་འདྲ་དང་བརྒྱད། གསང་
གནས་སྦུབས་སུ་ནུབ་པ་དང་། རོ་སྟོད་སོང་གེ་འདྲ་བ་དང༌། ཐལ་གོང་རྒྱས་པ་དང་། དཔུང་

འགྲེལ་མཆན་སྐབས་བརྒྱད་པ། 410 འབྲས་བུ་ཆོས་སྐུ།
མགོ་ཟླུམ་པ་དང༌། ཕྱག་འཇམ་ཞིང་ཟླུམ་ལ་མཐོ་དམའ་མེད་ལ་རིང་བ་དང༌། སྐུ་འོད་
ཀྱི་དཀྱིལ་འཁོར་དང་ལྡན་པ་དང༌། མགྲིན་པ་དྲི་མེད་དབྱིབས་དུང་འདྲ་བ་དང་། འདི་
གཉིས་གཞན་ལས་མི་འབྱུང་བར་དར་ཊཱིཀ་གསུངས། འགྲམ་པ་སེང་གེ་འདྲ་བ་དང་བརྒྱད།
ཚེམས་བཞི་བཅུ་མངའ་བ་དང༌། ཚེམས་ཐགས་བཟང་བ་དང༌། ཚེམས་ཕྲ་སྦོམ་དང་རིང་
ཐུང་མཉམ་པ་དང༌། མཆེ་བ་བཞི་དཀར་བ་དང༌། ལྗགས་རིང་མཐའ་མེད་བསམ་དུ་མེད་
ཅིང་རོ་བྲོ་བའི་མཆོག་མཁྱེན་པ་དང༌། གསུང་ཚངས་བའི་དབྱངས་དང༌། སྤྱན་མཐོན་
མཐིང་དང༌། རྫི་མ་བ་མཆོག་འདྲ་བ་བརྒྱད་དང༌། མཛོད་སྤུ་དང༌། གཙུག་ཏོར་དང༌།
པགས་པ་དག་ཅིང་སྲབ་པ་དང་། པགས་པ་གསེར་མདོག་དང༌། བ་སྤུ་ཕྲ་ཞིང་འཇམ་པ་
རེ་རེ་ནས་སྐྱེས་ཏེ་གྱེན་དུ་གཡས་ཕྱོགས་སུ་འཁྱིལ་བ་དང༌། དབུ་སྐྲ་རིན་ཆེན་མཐོན་མཐིང་
འདྲ་བ་དང་། སྐུ་ནྱ་གྲོ་དྷ་ལྟར་ཆུ་ཞེང་གབ་པ་དང༌། སྐུ་ཁྲུ་བདུན་དུ་འཕགས་ཤིང་དྲང་
བ་སྲེད་མེད་བུ་ལྟར་ཁྱབ་འཇུག་གི་སྟོབས་ལས་ལྷག་ཅིང་མཁྲེགས་པའི་སྐུ་དང་ལྡན་པ་སྟེ། རྒྱུ་
དང་བཅས་པ་བུ་མོ་རིན་ཆེན་གྱིས་ཞུས་པ་ལྟར་དར་ཊཱིཀ་དང་འགོས་ཀྱིས་གསུངས་སོ། །འདི་
དག་གི་རྒྱུ་དང་འདྲེན་ཚུལ་སོགས་མི་འདྲ་བ་བརྟེན་གཞི་མདོའི་དབང་གིས་ཡིན་ནོ།
དཔེ་བྱད་བཤད་པ།
གཉིས་པ་དཔེ་བྱད་ལ་གསུམ་གྱི་དང་པོ་མཚམས་སྦྱར་བ་ནི། སྔར་བཤད་པ་དེ་
ལྟར་མཚན་རྣམས་བརྗོད་ནས་བར་སྐབས་ཀྱི་ཚིགས་སུ་བཅད་པ་བཅུ་གཉིས་ཀྱི་དཔེ་
བྱད་བཟང་པོ་གསུངས་པ། གཉིས་པ་རྩ་བ་ནི། ཐུབ་པའི་ཞེས་ཐམས་ཅད་ཀྱི་མགོ་དང་།
རྐང་བ་ཐ་མ་ཐམས་ཅད་ཀྱི་མཐར་སྦྱར་རོ། །ཐུབ་པའི་སེན་མོ་ཟངས་ཀྱི་མདོག་ལྟ་བུ་
དང་ལྡན་པ་དང༌། །སེན་མོའི་མདོག་སྣུམ་པ་དང༌། ཤང་ཤོང་མེད་པས་སེན་མོ་མཐོ་
བ་དང་སོར་མོ་རྣམས། །ཟླུམ་པ་དང༌། སོར་མོ་རྣམས་འབུར་བ་དང་གཉེར་མ་མེད་

འགྲེལ་མཆན་སྐབས་བརྒྱད་པ། 411 འབྲས་བུ་ཆོས་སྐུ།
པས་རྒྱས་པ་དང༌། སོར་མོའི་རྩ་བ་ནས་རྩེ་མོའི་བར་ཇེ་ཕྲར་སོང་བས་བྱིན་གྱིས་ཕྲ་བ་དང༌།།
ལུས་ཀྱི་རྩ་ཕྱི་རོལ་ཏུ་མི་མངོན་པ་དང་རྩ་གཅིག་གི་སྟེང་གཅིག་བསྙོལ་ཏེ་མི་མངོན་པ་མདུད་
པ་མེད་པ་དང་། ནང་གི་ལོང་བུ་མི་མངོན་པ་དང༌། ཞབས་རིང་ཐུང་མེད་པས་མཉམ་
པ་དང༌། །གཞན་ལ་མི་འཇིགས་པས་མིའི་སེང་གེའི་སྟབས་སུ་གཤེགས་པ་དང་། སངས་
རྒྱས་ཀྱི་རྗེས་སུ་ཞུགས་ན་གནོད་པ་མེད་པས་མིའི་གླང་ཆེན་གྱི་སྟབས་སུ་གཤེགས་པ་དང་།
བྱ་ངང་བ་ལྟར་ནམ་མཁར་གཤེགས་པ་དང་ནི། །སྐྱེས་བུའི་ཁྱུ་མཆོག་གི་སྟབས་སུ་གཤེགས་
པ་འདོད་པའི་གནས་སུ་སེམས་ཅན་གྱི་སྣ་འདྲེན་པ་དང༌། ཞབས་གཡས་སྔོན་ལ་སྤོ་བ་དང་
གཡས་ཕྱོགས་སུ་འཁོར་ནས་ཕེབས་པས་གཡས་ཕྱོགས་སུ་གཤེགས་པ་དང༌། །གཤེགས་
ཚེ་ལྟ་ན་སྡུག་ཅིང་མཛེས་པར་གཤེགས་པ་དང༌། ལམ་གོང་འོག་ཏུ་མི་འགྲོ་བར་དྲང་པོར་
གཤེགས་པ་དང༌། ཤ་རྒྱས་ཤིང་འགྱིང་ལེགས་པས་སྐུ་འཁྲིལ་བག་ཆགས་པ་དང་། སྐུ་
ལ་རྡུལ་མི་ཆགས་པས་བྱི་དོར་བྱས་པ་འདྲ་བ་དང༌། སྐུའི་ཕྲ་སྤོམ་མི་འཚམ་པ་མེད་པས་
རིམ་པར་འཚམ་པ་དང༌། སྐུ་གཙང་བ་དང་སྐུ་འཇམ་པ་དང་རྣམ་པར་དག་པའི་སྐུ་
དང་སྐུའི་ཆ་ཤས་རྫོགས་པས་མཚན་ནི་ཡོངས་སུ་རྫོགས་པ་དང༌། །སྐུ་ཡི་ཁྱོན་ཆེ་བས་
ཁོ་ལག་ཡངས་ཤིང་བཟང་བ་དང་། གོམ་པ་རིང་ཐུང་མེད་པས་སྙོམས་པ་དང་། སྤྱན་
གཉིས་ནི། །ར་རི་མེད་པས་དག་པ་དང་སྐུ་གཞོན་ཤ་ཅན་ཉིད་དང༌། །སྐུ་ཤ་ཞུམ་
པ་མེད་པ་དང་སྐུ་ཤ་རྒྱས་པ་དང༌། །སྐུ་ཤ་མི་ལྷོད་པས་ཤིན་ཏུ་གྲིམས་པའི་སྐུ་ཉིད་དང༌།།
ཕྱག་ཞབས་སོགས་ཡན་ལག་ཆ་ཕྱེད་པས་ཤིན་ཏུ་རྣམ་པར་འབྱེས་པ་དང༌། །གཟིགས་
པ་གློ་བུར་གྱི་དྲི་མའི་སྒྲིབ་པ་མེད་ཅིང་དག་པ་དང༌། དཀུ་རྐེད་དམ་ཕྱལ་ཟླུམ་པ་དང་།
སྐད་སྐབས་འཚམ་པས་དཀུ་སྐབས་ཕྱིན་པ་དང༌། སྐད་པ་ཧ་ཅང་རིང་བོ་མ་ཡི་པས་དཀུ་
མ་རྙོངས་པ་དང༌། །ལྟོ་བའི་ངོས་མཐོ་དམན་མེད་པས་ཕྱལ་ཕྱང་ངེ་པ་དང་ལྟེ་བའི་བུ་
ག་གཏིང་ནི། །ཟབ་པ་དང་ལྟེ་བའི་རི་མོ་གཡས་ཕྱོགས་སུ་འཁྱིལ་བ་དང་། །སྤྱོད་ལམ་

འགྲེལ་མཆན་སྐབས་བརྒྱད་པ། 412 འབྲས་བུ་ཆོས་སྐུ།
ཀུན་ནས་ལྟ་ན་སྡུག་པ་དང་། །ཀུན་ཏུ་སྤྱོད་པ་གཙང་བ་དང་སྐུ་ལ་ནི། །སྨེ་བ་དང་
ཤ་ཚན་གནག་བག་མེད་པ་དང༌། །ཕྱག་ནི་ཤིང་བལ་ལྟར་ཤིན་ཏུ་འཇམ་པ་དང་། །ཕྱག་
རིས་མདངས་གསལ་བ་ཡོད་པ་དང༌། རྒྱང་རིང་བོ་ནས་གསལ་བའི་ཕྱག་གི་རི་མོ་ཟབ་
པ་ཡིན་ཞིང་གཏིང་ཟབ་པ་མ་ཡིན་པ་དང༌། ཕྱག་གི་རི་མོ་དཀྱུས་རིང་བ་དང༌། ་ཞལ་
ནི་ཧ་ཅང་མི་རིང་བ་དང༌། མཆུ་ནི་མེ་ཏོག་བིམ་པ་ལྟར་དམར་ཞིང་ནང་དུ་གཟུགས་
བརྙན་འཆར་བ་དང༌། །ལྗགས་བདེ་ཞིང་མཉེན་པ་དང་ལྗགས་པད་འདབ་ལྟར་སྲབ་པ་
དང་། ལྗགས་དམར་བ་དང་གསུང་གླང་ཆེན་དང་འབྲུག་གི་སྒྲ་ལྟར་བརྗིད་ཆེ་བ་ཉིད་
དང་། གསུང་སྙན་ཅིང་མཉེན་ལ་འཇམ་པ་དང་མཆེ་བ་མཐའ་བསྐོར་ཟླུམ་པ་དང་རྩེ་
མོ་རྣོ་བ་དང་ཁ་དོག་དཀར་བ་དང་རིང་ཐུང་སྦོམ་ཕྲའི་ཚད་མཉམ་པ་དང༌། །རྩ་བ་ནས་
རྩེ་མོར་བྱིན་གྱིས་ཕྲ་བ་དང་ཤངས་ཀྱི་གཟེངས་མཐོ་བ་དང༌། །ཤངས་སྣབས་ཀྱིས་མཆོག་
ཏུ་དག་པ་དག་དང་ནི། །སྤྱན་དཀྱུས་རིང་ཞིང་ཡངས་པ་དང་ཡན་མན་གྱི་རྫི་མ་མཚམས་
སྟུག་པ་དང༌། སྤྱན་དཀར་ནག་མ་འདྲེས་པས་པད་མའི་འདབ་མ་རངས་པ་འདྲ་བ་དང་།།
སྨིན་ཚུགས་རིང་བ་དང༌། སྨིན་མ་ཕྲ་ཞིང་མཉེན་ལ་འཇམ་པ་དང༌། །སྨིན་མའི་མདོག་
སྣུམ་པ་དང་སྤུ་ནི་རིང་ཐུང་མཉམ་པ་དང༌། །ཕྱག་རིང་ཞིང་ཤ་རྒྱས་པ་དང་སྙན་རིང་
ཐུང་དང་ཆེ་ཆུང་མེད་པས་མཉམ་པ་དང༌། །སྙན་གྱི་དབང་པོ་ཉམས་པ་རྣམ་པར་སྤངས་
པས་མ་ཉམས་པ་དང༌། །སྐྲ་ཡོད་མེད་ཀྱི་མཚམས་ཕྱེད་པས་དཔྲལ་བ་ལེགས་པར་འབྱེས་
པ་དང༌། །དབྱེས་ཆེ་བ་སྟེ་རྒྱ་ཆེ་བ་དང་དབུ་གདུགས་ལྟར་རྒྱས་པ་དང་། །དཀར་བོ་
མེད་པར་དབུ་སྐྲ་བུང་བ་ལྟར་གནག་པ་དང༌། །སྤྱི་ཐེར་སོགས་མེད་པས་མཚམས་སྟུག་
པ་དང་རེག་ན་བདེ་བས་འཇམ་པ་དང་ཕན་ཚུན་འཆིང་བ་མ་ཡིན་པས་མ་འཛིངས་པ་དང་།།
ཧ་ཅང་རྩུབ་པས་གྱེན་དུ་མ་བརྫེས་པས་མི་གཤོར་བ་དང༌། དབུ་སྐྲ་དྲི་ཞིམ་པས་སྐྱེས་བུ་
ཡི༑ ༑ཡིད་ནི་འཕྲོག་ཅིང་དད་པར་བྱེད་པ་དང༌། །ཕྱག་ཞབས་ཀྱི་མཐེ་བོང་ལ་རྡོ་

འགྲེལ་མཆན་སྐབས་བརྒྱད་པ། 413 འབྲས་བུ་ཆོས་སྐུ།
རྗེའི་རི་མོ་ལྟ་བུ་དཔལ་གྱི་བེའུ་དང་དེ་གཉིས་ཀྱི་མཐིལ་རི་མོ་གྲུ་བཞི་པའི་བཀྲ་ཤིས་དང་
དེའི་སྲིན་ལག་སོགས་ཀྱི་ཞབས་ནི། །རི་མོ་བདུན་པ་གཡས་འཁྱིལ་གཡུང་དྲུང་འཁྱིལ་བས་
བརྒྱན་པ་སྟེ། དེ་དག་ནི་སངས་རྒྱས་ཀྱི་དཔེ་བྱད་བཟང་བོར་བཞེད་དོ།
གསུམ་པ་འགྲེལ་བ་ནི། ཅེས་བྱ་བ་ཡིན་ཏེ། སྔར་རྒྱུ་དེ་དག་སྔོན་དུ་སོང་བ་ལས་
འབྲས་བུ་མཚན་དེ་དག་དང་ལྡན་པར་བསྒྲུབ་པ་ལྟར། རྣམ་བཤད་ལས། ནང་གི་ཡོན་ཏན
འདི་ལྟ་བུ་ཡོད་པ་ཉིད་ཀྱི་རྟགས་སུ་སྐུ་གཟུགས་ཀྱི་མཚན་འདི་དང་ལྡན་ཞེས་པའོ། །ཞེས་
པ་ལྟར། དཔེ་བྱད་རྣམས་ནང་གི་ཡོན་ཏན་གོ་བྱེད་ཡིན་པ། མདོ་ལས། སངས་རྒྱས་བཅོམ་
ལྡན་འདས་རྣམས་ནི་མངོན་པར་འདུ་བྱེད་པ་ཐམས་ཅད་ལས་དབེན་པ་སྟེ། སེན་མོ་ཟངས་
ཀྱི་མདོག་ལྟ་བུ་ཡིན་ཞེས་སོགས་གསུངས་པའི་དོན། འཕགས་སེང་གཉིས་ཀའི་འགྲེལ་བར་
བསྒྲུབ་བྱ་སྒྲུབ་བྱེད་དུ་སྦྱར་ཚུལ་ནི། ཐུབ་པ་སངས་རྒྱས་བཅོམ་ལྡན་འདས་ཆོས་ཅན། ནང་
གི་ཡོན་ཏན་གསལ་བྱེད་སེན་མོ་ཟངས་ཀྱི་མདོག་ལྟ་བུ་དང་ལྡན་ཏེ། འདུ་བྱེད་ཐམས་ཅད་
ལ་འདོདད་ཆགས་དང་བྲལ་བ་མཐར་ཕྱིན་པའི་ཕྱིར། ཞེས་པ་བཞིན་འོག་མ་རྣམས་ལ་ཤེས་
པར་བྱའོ། །དེས་ན་འདི་ལ་བརྒྱད་ལས་བཅུ་ཚན་དང་པོ་ནི། འདུ་བྱེད་ཐམས་ཅད་ལ་
འདོད་ཆགས་དང་བྲལ་བ་ཉིད་ཀྱིས། དེ་གསལ་བྱེད་ཀྱི་རྟགས་སེན་མོ་ཟངས་ཀྱི་མདོ་
ལྟ་བུ་ཉིད་དང༌། སེམས་ཅན་ཐམས་ཅད་ལ་ཕུགས་སུ་ཕན་པའི་ལྷག་པའི་བསམ་པ་
མཐར་ཕྱིན་པ་དང་ལྡན་པ་ཉིད་ཀྱིས། སེན་མོ་མདོག་མདངས་དང་ལྡན་ཞིང་སྣུམ་པ་
ཉིད་དང༌། སྟོན་པའི་དུས་རྒྱལ་རིགས་མཆོག་ཏུ་བྱེད་པ་ལྟ་བུ་རིགས་ཀྱི་མཆོག་ལས་སྐྱེས་
པས་གཤོང་བུ་མེད་པས་སེན་མོ་མཐོ་བ་ཉིད་དང༌། སྒོ་གསུམ་གྱི་སྤྱོད་ཚུལ་ཁ་ན་མ་ཐོ་
བ་མེད་པ་ཉིད་ཀྱིས། སོར་མོ་རྣམས་ཟླུམ་པ་ཉིད་དང༌། སྔོན་དགེ་བའི་རྩ་བ་བསགས་
པ་མཐར་ཕྱིན་པ་ཉིད་ཀྱིས་སོར་མོ་རྣམས་རྒྱས་པ་ཉིད་དང་། ཐེག་པ་གསུམ་གྱི་རྟོགས་
རིགས་ཡང་དག་པར་མཐར་རམ་རིམ་གྱིས་སོ་སོར་ཞུགས་པ་མཐར་ཕྱིན་པ་ཉིད་ཀྱིས།

འགྲེལ་མཆན་སྐབས་བརྒྱད་པ། 414 འབྲས་བུ་ཆོས་སྔ།
སོར་མོ་རྣམས་བྱིན་གྱིས་ཕྲ་བ་ཉིད་དང༌། སྔོན་ལུས་ལ་སོགས་པའི་ལས་མི་དགེ་བ་
བཅུ་དང་ལོག་པར་འཚོ་བ་རབ་ཏུ་བསྲུངས་པ་མཐར་ཕྱིན་པ་ཉིད་ཀྱིས་རྩ་མི་མངོན་པ་
ཉིད་དང༌། སེམས་ཅན་རྣམས་ཀྱི་ཉོན་མོངས་པའི་མདུད་པ་འགྲོལ་ཞིང་གྲོལ་བ་ཉིད་
ཀྱི་རྩ་མདུན་པ་མེད་པ་ཉིད་དང༌། གསང་བའི་གནས་ཟབ་མོ་རྟོགས་པས་ཤིན་ཏུ་སྦས་
པའི་ཆོས་ཀྱི་བློ་གྲོས་ཅན་ཉིད་ཀྱིས་ནང་གི་ལོང་བུ་མི་མངོན་པ་ཉིད་དང༌། འཁོར་
བ་སོགས་བགྲོད་དཀའ་བའི་གནས་ཐམས་ཅད་ལས་སྐྱེ་བོ་སྒྲོལ་བར་མཛད་པ་ཉིད་ཀྱིས་
ཞབས་མི་མཉམ་པ་མེད་པ་ས་ལ་ཞབས་རྗེས་རྫོགས་པར་འབབ་པ་དང་།
བཅུ་ཚན་གཉིས་པ་ནི། སློབ་དཔོན་གྱིས་དང་པོ་མི་དང་ཀླུ་ཟིལ་གྱིས་གནོན་པ་ཞེས་
པ༴ མདོ་གཞན་ཞིག་གི་རྗེས་སུ་འབྲང་བར་གསེར་ཕྲེང་ལས་གསུངས་ལ། བུ་ཊིཀ་ལྟར་
མི་ཟིལ་གྱིས་གནོན་པ་སྟེ་མནན་ནས་འདུལ་བ་ལ་མཁས་པ་ཉིད་ཀྱིས་སེང་གེའི་སྟབས་
སུ་བརྗིད་པར་གཤེགས་པ་ཉིད་དང༌། ཀླུ་གདུག་པ་ཟིལ་གྱིས་གནོན་པ་སྟེ་མནན་ནས་
འདུལ་བ་ལ་མཁས་པ་ཉིད་ཀྱིས་གླང་བོ་ཆེའི་སྟབས་སུ་ཐད་ཀར་གཤེགས་པ་ཉིད་དང༌།
བྱ་ལྟར་ནམ་མཁའ་ལ་གཤེགས་པར་མཁས་པ་ཉིད་ཀྱིས། ངང་བའི་སྟབས་སུ་ནམ་
མཁའ་ལ་གཤེགས་པ་ཉིད་དང༌། འདོད་པའི་གནས་སུ་སེམས་ཅན་གྱི་སྣ་འདྲེན་པ་སྐྱེས་
བུའི་ཁྱུ་མཆོག་ཏུ་མཁས་པ་ཉིད་ཀྱིས་ཁྱུ་མཆོག་གི་སྟབས་སུ་འཁོར་གྱི་སྣ་འདྲེན་ཅིང་
གཤེགས་པ་ཉིད་དང་། སྟབས་གཤེགས་དང་པོ་ལ་མདོ་དང་ཉི་སྣང་རྣམ་འགྲེལ་དུ། མིའི་
སེང་གེ་དང༌། མིའི་གླང་པོ་ཆེ་དང༌། ངང་བའི་རྒྱལ་བོ་ལྟར་དང་། མིའི་ཁྱུ་མཆོག་ཡིན་
པས། ཞེས་སྦྱར་བར་གསེར་ཕྲེང་ལས་གསུངས་སོ། །སངས་རྒྱས་པའི་སྐོར་ཕྱོགས་ཀྱི་
ལམ་སྟེ་རྟེན་ལ་གློ་ཡས་པ་བསྟན་ཏེ་དེ་དང་མཐུན་པར་གཤེགས་པ་ཉིད་ཀྱིས་གཡས་ཕྱོགས་
སུ་ལྡོག་ཅིང་གཤེགས་པ་ཉིད་དང༌། གཤེགས་པའི་ཚེ་ལྟ་ན་སྡུག་ཅིང་མཛེས་པར་མཁས་
པ་ཉིད་ཀྱིས་མཛེས་པར་གཤེགས་པ་ཉིད་དང་། རྟག་ཏུ་ས་གཉིས་ཡིད་ལ་བྱེད་པའི་སེམས་

འགྲེལ་མཚན་སྟསྐངས་བརྒྱད་པ་415 འབྲས་བུ་ཆོས་སྐུ།
གྱ་གྱུ་མི་མངའ་བ་ཉིད་ཀྱིས་ལྟག་འོག་ཏུ་མི་གཡོ་བར་དྲང་བོར་གཤེགས་པ་ཉིད་དང་།
གཞན་གྱི་ཡོན་ཏན་ཡང་དག་པར་བརྗོད་པར་མཛད་པ་ཉིད་ཀྱིས་སྐུ་འགྱིང་ལེགས་པའི་
འཁྲིལ་བག་ཆགས་པ་འགྱིང་ལེགས་པ་ཉིད་དང་། སྒོ་གསུམ་སྡིག་པའི་ཆོས་དང་མ་
འབགས་པ་ཉིད་ཀྱིས་སྐུ་བྱི་དོར་བྱས་པ་ལྟ་བུ་ཉིད་དང་། གདུལ་བྱའི་བློ་དང་འཚམ་
པའི་ཆོས་སྟོན་པར་མཛད་པ་ཉིད་ཀྱིས་སྐུ་ཐད་ཀར་མ་འཆོལ་བས་རིམ་པར་འཚམ་
པ་ཉིད་དང་།
བཅུ་ཚན་གསུམ་པ་ནི། སྐུ་དང་གསུང་དང་ཐུགས་ལ་སོགས་པ་ཀུན་ཏུ་སྤྱོད་པ་གཙང་
བའི་ཕྱིར་སྐུ་རྣམ་པར་དག་པས་གཙང་བ་ཉིད་དང༌། ཐུགས་ཐུགས་རྗེ་ཅན་གྱི་ཕྱིར། སྐུ་
འཇམ་པ་ཉིད་དང༌། ཐུགས་དྲི་མས་རྣམ་པར་དག་པའི་ཕྱིར་སྐུ་རྣམ་པར་དག་པ་ཉིད་
དང་། རང་གི་རྒྱུད་ཀྱི་ཉོན་མོངས་དང་རྣམ་རྟོག་འཇོམས་པའི་ཆོས་འདུལ་བ་ཡོངས་སུ་
རྫོགས་པའི་ཕྱིར་མཚན་ཡོངས་སུ་རྫོགས་པ་ཉིད་དང༌། གཞན་ལས་རྒྱ་ཆེས་བས་ཡངས་
ཤིང་ཡིད་དུ་འོང་བས་མཛེས་པའི་ཡོན་ཏན་རྫོགས་པའི་ཕྱིར་སྐུའི་ཁྱོན་ཆེ་བས་ཁོ་ལག་
ཡངས་ཤིང་ཁྱད་པར་བཟང་བ་ཉིད་དང༌། སེམས་ཅན་ཐམས་ཅད་ལ་ཐུགས་སྙོམས་
པའི་ཕྱིར་གོམ་པ་ཆེ་ཆུང་མེད་པས་སྙོམས་པ་ཉིད་དང༌། ཡོན་ཏན་འབའ་ཞིག་བསྐྱེད་
པ་རྣམ་པར་དག་པའི་ཆོས་སྟོན་པའི་ཕྱིར་སྤྱན་ར་རི་སོགས་མེད་པས་རྣམ་པར་དག་པ་
ཉིད་དང༌། དཔེ་དང་བཅས་ནས་ཆོས་གོ་སླ་བར་སྟོན་པའི་ཕྱིར་སྐུ་འཇམ་ཞིང་མཉེན་
པ་ཤིན་ཏུ་གཞོན་ཤ་ཅན་ཉིད་དང་། དཀའ་བའི་གནས་ལ་ཐུགས་རྟག་ཏུ་མ་ཞུམ་པའི་
ཕྱིར་སྐུ་ཤ་ཞུམ་པ་མེད་པ་ཉིད་དང༌། དགེ་བའི་རྩ་བ་འཇིག་རྟེན་ཐམས་ཅད་ལས་ཡང་
དག་པར་འཕགས་པའི་ཕྱིར་སྐུ་ཤ་རྒྱས་པ་ཉིད་དང་།
བཅུ་ཚན་བཞི་བ་ནི། ཡང་སྲིད་པ་ལེན་པའི་ལས་ཟད་པ་ཉིད་ཀྱིས་སྐུ་ཤ་མི་ལྷོད་
པས་ཤིན་ཏུ་གྲིམས་པ་ཉིད་དང༌། གདུལ་བྱ་སྲིད་པ་ལས་གྲོལ་བའི་ཆེད་དུ་རྟེན་ཅིང་འབྲེལ་

འགྲེལ་མཆན་སྐབས་བརྒྱད་པ། 416 འབྲས་བུ་ཆོས་སྐུ།
བར་འབྱུང་བ་རྒྱུ་འབྲས་ལུགས་འབྱུང་ལྡོག་ཤིན་ཏུ་རྣམ་པར་ཕྱེ་བ་སྟོན་པར་མཛད་པ་
ཉིད་ཀྱིས་ཕྱག་ཞབས་སོགས་ཡན་ལག་དང་སོར་ཚིགས་སོགས་ཉིང་ལག་རིང་ཐུང་སོགས་
ཆ་ཕྱེད་པས་ཤིན་ཏུ་རྣམ་པར་འབྱེས་པ་ཉིད་དང༌། ཚིག་གི་དོན་མངོན་མཐོ་ངེས་ལེགས་
ལས་བརྩམས་པ་ཤིན་ཏུ་རྣམ་པར་དག་པ་མཐར་ཕྱིན་པར་སྟོན་པས། གཟིགས་པ་གློ་
བུར་གྱི་དྲི་མའི་རབ་རིབ་མེད་ཅིང་རྣམ་པར་དག་པའི་སྤྱན་དང་ལྡན་པ་ཉིད་དང༌། སློབ་
མ་ཚུལ་ཁྲིམས་ཕུན་སུམ་ཚོགས་པ་མངའ་བ་དང་ལྡན་པར་གྱུར་བ་ཉིད་ཀྱིས་དཀུ་རྐེད་
ཟླུམ་པ་ཉིད་དང༌། གཉེན་པོས་བཅོམ་པས་འཁོར་བའི་སྐྱོན་གྱིས་མ་གོས་ཤིང་མ་སྤགས་
པ་ཉིད་ཀྱིས་རྐེད་སྐབས་འཚམ་པས་དཀུ་སྐབས་ཕྱིན་པ་ཉིད་དང་། ང་རྒྱལ་གྱི་དྲེགས་
པའམ་འགྱིང་བག་བཅོམ་པ་ཉིད་ཀྱིས་རྐེད་པ་ཧ་ཅང་རིང་བོ་མ་ཡིན་པས་དཀུ་མ་རྙོངས་
པ་ཉིད་དང༌། སྤོབས་པ་ཐོགས་པ་མེད་པས་ཆོས་ཟད་པ་རྣམ་པར་ཟློག་པ་ཟད་མི་ཤེས་
པར་སྟོན་པ་ཉིད་ཀྱིས་དཀུའམ་ཕྱལ་མཐོ་དམའ་མེད་པ་ཕྱང་ངེ་བའམ་ཕྱམ་མེ་བཉིད་དང་།
གསེར་ཕྲེང་ལས། མདོ་ནས་ཕྱལ་ཟླུམ་པ་ཕྱལ་ཕྱང་བ་དང་ལྡན་པ་ཕྱལ་མ་ཞོམ་པ་ཞེས་
ཕྱལ་ལ་སྦྱར་ཡང༌། བསྟན་བཅོས་དང་འགྲེལ་ཆེན་རྣམས་ལས་དཀ་ལ་སྦྱར་བས་དཀ་ནི་
མ་རྐེད་སྐབས་མཚམས་ལ་བྱས་ནས་དེ་ཟླུམ་པ་སོགས་བཤད་དོ། །ཞེས་དང་། གོང་དུ།
རྨོངས་པ་ལ་ཕྱལ་དང་དཀུ་གཉིས་སུ་བྱེད་པ་ནི་མདོ་འགྲེལ་ཚད་མ་གང་དང་ཡང་མི་མཐུན་
ནོ༑ ༑ཞེས་གསུངས་པས་ཕྱལ་དང་དཀུ་འདྲའོ། །ཆོས་ཟབ་མོ་སྟོང་ཉིད་མངོན་སུམ་དུ་
རྟོགས་པ་མཐར་ཕྱིན་པ་ཉིད་ཀྱིས་ལྟེ་བ་གཏིང་རིང་ཞིང་ཟབ་པ་ཉིད་དང༌། སློབ་མ་
རང་དང་ལྟ་བ་མཐུན་པར་གདམས་ངག་འཛིན་པར་འགྱུར་བ་ཉིད་ཀྱིས་ལྟེ་བའི་རི་མོ་
གཡས་སུ་ཕྱོགས་འཁྱིལ་བ་ཉིད་དང༌། འཁོར་ཐམས་ཅད་སྒོ་གསུམ་གྱི་སྤྱོད་པ་ཀུན་
ནས་མཛེས་པར་གྱུར་བ་ཉིད་ཀྱིས་སྤྱོད་ལམ་ཀུན་ནས་མཛེས་པ་ཉིད་དང་། ལྡན་པ་དང་།
བཅུ་ཚན་ལྔ་བ་ནི། ཐུགས་སྒྲིབ་པ་མེད་པས་གཙང་བ་ཉིད་ཀྱིས་སྒོ་གསུམ་གྱི་ཀུན་

འགྲེལ་མཚན་སྐབས་བརྒྱད་417 འབྲས་བུ་ཆོས་སྐུ།
ཏུ་སྤྱོད་པ་གཙང་བ་ཉིད་དང་། ལམ་ལོག་པར་སྟོན་པ་དང་དུས་ལ་མ་བབ་པར་གདུལ་
བྱ་འདུལ་བ་སོགས་དུས་མ་ཡིན་པའི་ཆོས་འདུལ་བ་སྟོན་པ་དང་བྲལ་བ་ཉིད་ཀྱིས་སྐུ་
ལ་སྨེ་བ་དང་གནག་བག་མེད་པ་ཉིད་དང༌། ལུས་དང་ངག་ཡིད་ལ་སོགས་པ་ཡང་ཞིང་
ཟོ་མདོག་བདེ་བ་འཐོབ་པའི་རྒྱུར་གྱུར་བའི་ཆོས་སྟོན་པར་མཛད་པ་ཉིད་ཀྱིས་ཕྱག་ཤིང་
བལ་ལྟར་ཤིན་ཏུ་འཇམ་པ་ཉིད་དང༌། བདག་གཞན་མཉམ་པར་བསྒོམས་པའི་ཡོན་ཏན་
གྱི་མདངས་ཡོད་པའི་དགེ་སྦྱོང་ཆེན་པོ་བརྙེས་པར་མཛད་པ་ཉིད་ཀྱིས་ཕྱག་གི་རི་མོ་
འོད་ཀྱི་མདངས་གསལ་བ་ཡོད་པ་ཉིད་དང༌། ཆོས་ཟབ་མོ་རྟོགས་པ་མཐར་ཕྱིན་པ་ལ་
གནས་བ་ཉིད་ཀྱིས་རྒྱང་རིང་བོ་ནས་གསལ་བའི་ཕྱག་གི་རི་མོ་ཟབ་པ་ཉིད་དང༌། འཕྲལ་
དུ་བདེ་ལ་ཕུགས་སུ་ཕན་པ་དང་ཕྱི་རྗེས་སུ་ཡང་དང་ཡང་ཡང་དག་པར་ཡོངས་སུ་དག་
པའི་ཆོས་སྟོན་པར་མཛད་པ་ཉིད་ཀྱིས་ཕྱག་གི་རི་མོ་དཀྱུས་རིང་བ་ཉིད་དང༌། གནང་
རྗེས་དགག་པ་སོགས་བསླབ་པ་རབ་ཏུ་མང་བོའི་གཞི་བཅའ་བ་ཀུན་སྟོན་པར་མཛད་པ་
ཉིད་ཀྱིས་ཞལ་གྱི་ཚིགས་ཧ་ཅང་མི་རིང་བ་ཉིད་དང༌། སྣོད་བཅུད་ཀྱི་འཇིག་རྟེན་ཐམས་
ཅད་གཟུགས་བརྙན་དང་འདྲ་བར་རྟོགས་ཤིང་སྟོན་པ་ཉིད་ཀྱིས་ཞལ་ལ་གཟུགས་བརྙན་
སྣང་ཞིང་མཆུ་བིམ་པ་ལྟར་དམར་བ་ཉིད་དང༌། ཚིག་འཇམ་པོ་སྔོན་དུ་བཏང་ནས་
གདུལ་བྱ་འདུལ་བ་ཉིད་ཀྱིས་ལྗགས་བདེ་ཞིང་མཉེན་པ་ཉིད་དང༌། ཡོན་ཏན་རིགས
པའི་འཐད་པ་མང་པོས་སྟོན་པར་མཛད་པ་ཉིད་ཀྱིས་ལྗགས་པད་འདབ་ལྟར་སྲབ་པ་ཉིད་དང༌།
བཅུ་ཚན་དྲུག་པ་ནི། ཉོན་མོངས་འཇོམས་པའི་ཆོས་འདུལ་བ་བྱིས་པའི་སྐྱེ་བོ་
བདག་དང་བདག་གི་བ་ལ་ཆགས་པ་ཅན་གྱི་གཏིང་དཔག་དཀའ་བ་སྟོན་པར་མཛད་པ་
ཉིད་ཀྱིས་ལྗགས་ཁ་དོག་དམར་བ་ཉིད་དང༌། བསྙེངས་པ་ཉེས་པ་བཅབ་པའི་དོགས་པ་
དང་བག་ཚ་བ་སོགས་འཇིགས་པ་ཐམས་ཅད་མི་མངའ་བ་ཉིད་ཀྱིས་འབྲུག་གི་སྒྲ་ལྟར་
བརྗིད་པ་དང་ལྡན་པ་ཉིད་དང༌། རྣ་བར་སྙན་ཅིང་མཉེན་པ་ལ་སོགས་པར་གསུང་པ་

འགྲེལ་མན་སྐབས་བརྒྱད་པ། 418 འབྲས་བུ་ཆོས་སྐུ།
ཉིད་ཀྱིས་གསུང་སྙན་ཅིང་མཉེན་ལ་འཇམ་པ་ཉིད་དང༌། རྗེས་སུ་ཆགས་པ་སོགས་སྲིད་
པར་ཀུན་ཏུ་སྦྱོར་བ་དགུ་ཟད་པར་བསྡམས་པ་ཉིད་ཀྱིས་མཆེ་བ་ཟླུམ་པ་ཉིད་དང༌། སྐྱེ་
བོ་གདུལ་དཀའ་བ་ཉོན་མོངས་ཤས་ཆེ་བ་འདུལ་བར་མཛད་པ་ཉིད་ཀྱིས་མཆེ་བའི་རྩེ་
མོ་རྣོ་བ་ཉིད་དང༌། ཉོན་མོངས་འཇོམས་པའི་ཆོས་འདུལ་བ་ཤིན་ཏུ་དཀར་བས་འདུལ་
བར་མཛད་པ་ཉིད་ཀྱིས་མཆེ་བ་དཀར་བ་ཉིད་དང༌། ས་བཅུ་བ་བའང་ཡོན་ཏན་མི་མཉམ་
ལ་སངས་རྒྱས་ཐམས་ཅད་མཉམ་པ་ཉིད་གསུམ་གྱིས་མཉམ་པས་མཉམ་པའི་ས་ལ་གནས་
པ་ཉིད་ཀྱིས་མཆེ་བ་རིང་ཐུང་མེད་པས་མཉམ་པ་ཉིད་དང༌། མཐར་གྱིས་ཏེ་ཐེག་པ་
གསུམ་གྱི་མངོན་པར་རྟོགས་པ་ཡང་དག་པར་རབ་ཏུ་སྟོན་པར་མཛད་པ་ཉིད་ཀྱིས་མཆེ་
བ་བྱིན་གྱིས་ཏེ་རིམ་གྱིས་ཇེ་ཕྲར་སོང་བས་ཕྲ་བ་ཉིད་དང༌། ཐབས་ཀྱི་ཆ་ཡོངས་སུ་རྫོགས་
པའི་སྟོང་ཉིད་རྟོགས་པའི་ཤེས་རབ་མཆོག་ལ་གནས་པ་ཉིས་ཀྱིས་ཤངས་ཀྱི་གཟེངས་མཐོ་
བ་ཉིད་དང་། གདུལ་བྱའི་སྐྱེ་བོ་ཡིད་ཆེས་པའི་གཙང་མ་ཕུན་སུམ་ཚོགས་པ་དང་ལྡན་
པ་ཉིད་ཀྱིས་ཤངས་གཙང་བ་ཉིད་དང་།
བཅུ་ཚན་བདུན་པ་ནི། ཐེག་པ་ཆེན་པོའི་ཆོས་གྲངས་མེད་པ་ཤིན་ཏུ་རྒྱ་ཆེ་བ་སྟོན་
ངའི་ཕྱིར་སྤྱན་ཡངས་པ་ཉིད་དང༌། སེམས་ཅན་གྱི་ཚོགས་མཐའ་ཡས་པ་འཁོར་བའི་
གནས་ནས་དྲངས་པ་ཉིད་ཀྱིས་ཇི་མ་སྟུག་པ་ཉིད་དང༌། མགུ་བར་དཀའ་བའི་ལྷ་དང་
མི་དང་ལྷ་མ་ཡིན་གྱི་འགྲོ་བ་གཞོན་ནུ་མ་སྤྱན་མཛེས་པ་ཐམས་ཅད་ཀྱིས་བསྟོད་པར་འོས་
པས་སྤྱན་གྱིས་མངོན་པར་མགུ་བར་མཛད་པ་ཉིད་ཀྱིས་སྤུན་དཀར་ནག་མ་འདྲེས་པས་
འབྱེས་ཤིང་པད་མའི་འདབ་མ་རངས་པ་རྫོགས་པ་ལྟ་བུ་ཉིད་དང༌། རྟག་ཏུ་མ་འོང་ས་
པ་ན་ཅི་འགྱུར་ལྟ་བས་ཕྱི་རྗེས་སུ་འགྲོ་བ་ལ་གཟིགས་པ་ཉིད་ཀྱིས་སྨིན་ཚུགས་རིང་བ་
ཉིད་དང༌། གཡས་གཡོན་འབྲེལ་བའི་ཚིགས་རིང་བ་སྟེ་མཛོད་སྤུའི་འོག་ཕྱོགས་ནས་སྣའི་
ཐད་ཀའི་ཕྱོགས་སུ་ཐུར་ལ་ཅུང་ཟད་གཞོལ་ནས་འབྲེལ་གྱི་ཐད་ཀར་མིན་ནོ་ཞས་ཉ་ཊཱི ཀ་

་ལ་མཆན་སྐབས་བརྒྱད 419 འབྲས་བུ་ཆོས་སྐུ་
གསུངས་སོ། །ཆོས་འདུལ་བ་འཇམ་པོ་སྟེ་མེ་ལྔ་བསྟེན་པ་སོགས་མ་ཡིན་པར་འཇམ་པའི་
ཆོས་ཀྱིས་འདུལ་བ་ལ་མཁས་པ་ཉིད་ཀྱིས་སྨིན་མ་རེག་བྱ་འཇམ་པ་ཉིད་དང༌། ཐུགས་
ཀྱི་རྒྱུད་ཡོངས་སུ་དགེ་བས་བརླན་པ་ཉིད་ཀྱིས་སྨིན་མ་མདོག་སྣུམ་པ་ཉིད་དང༌། ཀུན་
ཏུ་ཉོན་མོངས་པའི་སྐྱོན་གཟིགས་པ་ཉིད་ཀྱིས་སྨིན་མའི་སྤུ་རིང་ཐུང་མཉམ་པ་ཉིད་དང༌།
སེམས་ཅན་གྱི་མཆོག་ཏུ་གནོད་པ་འཁོར་བ་སྤྱི་དང་ངན་འགྲོའི་རྒྱུ་བཟློག་པར་མཛད་པ་
ཉིད་ཀྱིས། ཞབས་དང་མཉམ་པའི་ཕྱག་མངའ་བས་ཕྱུག་རིང་ཞིང་ཤ་རྒྱས་པ་ཉིད་དང་།
རྒྱལ་དཀའ་བ་འདོད་ཆགས་ལ་སོགས་པའི་ཡུལ་ལས་རྣམ་པར་རྒྱལ་བ་ཉིད་ཀྱིས་སྙན་
རིང་ཐུང་སོགས་མཉམ་པ་ཉིད་དང་། གདུལ་བྱའི་སེམས་ཅན་ཐམས་ཅད་ཀྱི་རྒྱུད་ཉོན་
མོངས་སོགས་ཀྱིས་མ་ཉམས་པར་བདེ་བ་ལ་བཀོད་པར་མཛད་པ་ཉིད་ཀྱིས་སྙན་གྱི་དབང་
པོ་མ་ཉམས་པ་ཉིད་དང་།
བཅུ་ཚན་བརྒྱད་པ་ནི། ལྟ་ངན་རེ་གཉིས་སོགས་ལྟ་བས་བྱས་པ་ཐམས་ཅད་ཀྱིས་
ཐུགས་གཞན་དུ་མི་འགྱུར་བ་སྔོན་འགྱུར་བར་མ་ནུས་པ་ཉིད་ཀྱིས་དཔྲལ་བ་ལེགས་པར་
འབྱེས་པ་སྐྲ་མཚམས་ལེགས་པར་དོད་པ་ཉིད་དང༌། ཕས་རྒོལ་ལོག་པར་སྨྲ་བ་ཐམས་
ཅད་འཇོམས་པར་མཛད་པ་ཉིད་ཀྱིས་ཟླ་བ་ལྟར་དཔྲལ་བ་དབྱེས་ཁྱོན་ཆེ་བ་ཉིད་དང་།
གཞན་དོན་དུ་སངས་རྒྱས་ཐོབ་པར་སྨོན་པའི་སྨོན་ལམ་གྱི་མཆོག་ཡོངས་སུ་རྫོགས་པ་
ཉིད་ཀྱིས་ཡན་ལག་གི་མཆོག་དབུ་གདུགས་ལྟར་ཤིན་ཏུ་རྒྱས་པ་ཉིད་དང་། གཟུགས་
སྒྲ་ལ་སོགས་པའི་ཡུལ་གྱི་དགའ་བ་སྟེ་དེ་དག་ལ་སྲེད་པ་བཟློག་པར་མཛད་པ་ཉིད་ཀྱིས་
དབུ་སྐྲ་མདོག་བུང་བ་ལྟར་གནག་པ་ཉིད་དང༌། མཐོང་བ་དང་སྒོམ་པས་སྤང་བར་
བྱ་བའི་བག་ལ་ཉལ་ཟང་པར་སྤངས་པའི་ཕྱིར་བར་མཚམས་མེད་པར་དབུ་སྐྲ་སྟུག་པ་
ཉིད་དང་། བསྟན་པའི་སྙིང་པོ་མཐར་འཛིན་གྱི་རྩུབ་བག་མེད་པའི་བློ་འཇམ་པོ་རྟོག་མེད་
ཀྱིས་ཡོངས་སུ་ཤེས་པ་ཉིད་ཀྱིས་དབུ་སྐྲ་རེག་ན་བདེ་བས་འཇམ་པ་ཉིད་དང་། ཐུགས་

འགྲེལ་མཆན་སྐབས་བརྒྱད་པ། 420 འབྲས་བུ་ཆོས་སྐུ།
འདོད་ཆགས་ལ་སོགས་པའི་རྟོག་པས་མ་འཁྲུགས་པ་ཉིད་ཀྱིས་དབུ་སྐྲ་ཕན་ཚུན་མ་འདྲེས་
པས་མ་འཛིངས་པ་ཉིད་དང༌། ཚིག་རྩུབ་པ་སྤངས་པས་རྟག་ཏུ་ཚིག་མི་རྩུབ་པ་མངའ་
བ་ཉིད་ཀྱིས་དབུ་སྐྲ་མི་རྩུབ་ཅིང་མི་གཤོར་བ་ཉིད་དང༌། དཀོན་མཆོག་གི་མདུན་དུ་བྱང་
ཆུབ་ཀྱི་རྒྱུར་གྱུར་བའི་ཡན་ལག་གི་མེ་ཏོག་བཀྲམ་པ་ཉིད་ཀྱིས་དབུ་སྐྲ་དྲི་ཞིམ་པ་ཉིད་
དང་། རྣམ་པ་ཐམས་ཅད་དུ་ཕན་པ་བསྒྲུབ་པས་སྐུ་བལྟ་ན་མཛེས་པར་གྱུར་བ་ཉིད་ཀྱིས་
ཕྱག་དང་ཞབས་ཀྱི་མཐེ་བོང་ལ་དཔལ་གྱི་བེའུ་དང༌། མཐིལ་ལ་བཀྲ་ཤིས་ཏེ་གདུགས་
སམ་རྫས་བརྒྱད་དམ་རི་མོ་གྲུ་བཞི་བ་དང་ཞེས་བྱའོ། །གཡུང་དྲུང་དགའ་བ་འཁྱིལ་བས་
བརྒྱན་པ་ཉིད་ཡིན་ནོ། །
འགྲེལ་བའི་ཟིན་བྲིས་ལས། བཀྲ་ཤིས་པའི་དཔལ་བེའུ་དང༌། མགྲིན་པ་ན་དུང་
གཡས་འཁྱིལ་གྱི་རི་མོ་ཡོད་པ་གསུངས་སོ། །མཚན་དཔེ་དེ་དག་འགྲུབ་ཚུལ། རིན་ཆེན་
ཕྲེང་བ་ལས། རང་སངས་རྒྱས་ཀུན་ལས་འབྱུང་དང༌། །སློབ་དང་མི་སློབ་ལས་འབྱུང་
དང་། །འཇིག་རྟེན་མ་ལུས་ཀུན་བསོད་ནམས། །འཇིག་རྟེན་བཞིན་དུ་དཔག་མེད་གང་།།
དེ་བཅུར་བསྒྲེས་པར་གྱུར་བ་ཡིས། །བ་སྤུའི་བུ་ག་གཅིག་འགྲུབ་སྟེ། །སངས་རྒྱས་བ་སྤུའི་
བུ་ག་ནི། །ཐམས་ཅད་དེ་དང་འདྲ་བར་འབྱུང༌། །བ་སྤུའི་བུ་ག་ཐམས་ཅད་ནི། །སྐྱེད་
པར་བྱེད་པའི་བསོད་ནམས་གང༌། །དེ་དག་བརྒྱར་ནི་བསྒྱུར་བ་ཡིས། །དཔེ་བྱད་བཟང་
པོ་གཅིག་ཏུ་བཞེད། །བསོད་ནམས་དེ་སྙེད་དེ་སྙེད་ཀྱིས། །རྒྱལ་བོ་དཔེ་བྱད་བཟང་པོ་ནི།།
རེ་རེ་མཐའ་ཕྱིན་དེ་ལྟ་བུར། །བརྒྱད་བཅུའི་བར་དུ་འབྱུང་བར་འགྱུར། །དཔེ་བྱད་བཟང་
པོ་བརྒྱད་ཅུ་དག །འགྲུབ་པའི་བསོད་ནམས་ཚོགས་གང་ཡིན། །དེ་དག་བརྒྱར་ནི་བསྒྱར་
བ་ཡིས། །སྐྱེས་བུ་ཆེན་པོའི་མཚན་གཅིག་གོ །མཚན་ནི་སུམ་ཅུ་འགྲུབ་པའི་རྒྱུ། །བསོད་
ནམས་རྒྱ་ཆེན་གང་ཡིན་པ། །དེ་དག་སྟོང་དུ་བསྒྱུར་བ་ཡིས། །ཟླ་བ་ཉ་འདྲའི་མཛོད་སྤུའོ།།
མཛོད་སྤུ་ཡི་ནི་བསོད་ནམས་དག །སྟོང་ཕྲག་བརྒྱ་ནི་བསྡོམས་པ་ཡིས། །སྤྱི་གཙུག་ལྟར་

འབྲས་བུ་ཆོས་སྐུ།
འགྲེལ་མཆན་སྐབས་བརྒྱད་པ། 421
ནི་མི་སྣང་བར། །སྐྱོབ་པའི་གཙུག་ཏོར་སྐྱེད་པར་བྱེད། །གཙུག་ཏོར་བསོད་ནམས་བྱེ་བ་
ནི༑ ༑གྲངས་མེད་རྒྱ་ཆེན་བཅུ་བོ་དག །སངས་རྒྱས་གསུང་གི་སྒྲ་དབྱངས་ནི། །ཡན་
ལག་དྲུག་ཅུ་སྐྱེད་པའི་མཆོག །ཅེས་པ་དྲངས་ནས་གསེར་ཕྲེང་དུ་གསུངས་ཀྱང་། དེ་ཉིད་
ལ༑ དེ་དག་བསོད་ནམས་ཚད་མེད་ཀྱང༌། །ཇི་ལྟར་འཇིག་རྟེན་ཕྱོགས་ཀུན་ཏུ། །བཅུས་
བསྒྲེས་མ་ལུས་བརྗོད་པ་ལྟར། །ཚད་དང་ལྡན་པར་བག་ཙམ་བརྗོད། །ཞེས་དང༌། དེ་
ཉིད་དར་ཊི ཀ་ལས། སངས་རྒྱས་ཀྱི་ཡོན་ཏན་འགྲུབ་པའི་བསོད་ནམས་ཚད་མེད་ཀྱང་ཇི་
ལྟར་འཇིག་རྟེན་པའི་བསོད་ནམས་ཕྱོགས་བཅུར་བསྒྲེས་པ་མ་ལུས་པ་བརྗོད་པ་ལྟར། སངས་
རྒྱས་ཀྱི་ཡོན་ཏན་ཚད་བཟུང་བར་མི་ནུས་ཀྱང༌། གདུལ་བྱའི་བསམ་ངོར་གདུལ་བྱ་གཞུག་
པའི་ཆེད་དུ་ཚད་དང་ལྡན་པར་བག་ཙམ་བརྗོད་པའོ། །ཞེས་གསུངས་པས་གདུལ་བྱའི་བསམ་
ངོར་མ་གཏོགས་ཐམས་ཅད་བསོད་ནམས་ཚད་མེད་པས་བསྒྲུབ་དགོས་པས། དེ་དག་འགྲུབ་
བྱེད་ཀྱི་བསོད་ནམས་ལ་སྟོབས་ཆེ་ཆུང་ཡོད་མེད། ཡིན་ཁྱབ་མཉམ་ཡིན་མིན་སོགས་དཔྱད་
བྱ་མང་ངོ༌། །འོན་ཀྱང་བསྡུ་བཞི་ལ་འགོད་པའི་འཕྲིན་ལས་ཀྱི་མདོར། མཚན་བཟང་རྣམས་
འགྲུབ་བྱེད་ཀྱི་རྒྱུ་དང༌། དཔེ་བྱད་རྣམས་སྒྲུབ་བྱེད་ནང་གི་ཡོན་ཏན་གསུངས་པ་གཙོ་ཆེ་
ཆུང་གིས་འཇོག་གམ་སྙམ་སྟེ། སེན་མོ་ཟངས་ཀྱི་མདོག་ལྟ་བུ་ཡང་ནང་གི་ཡོན་ཏན་ཐམས་
ཅད་ཀྱི་གོ་བྱེད་དམ་གསལ་བྱེད་དུ་འགྱུར་དགོས་པའི་ཕྱིར། མདོར་མཚན་རྣམས་རྒྱུ་སྔོན་
སོང་སྒྲུབ་ཀྱིས་བསྒྲུབ་ཅིང་། དཔེ་བྱད་རྣམས་ནི་ཕྱི་ལ་དཔེ་བྱད་དེ་ལྡན་པར་བྱས་པའི་རྒྱུ་
མཚན་ཡོད་དེ། ནང་དུ་ཡོན་ཏན་དེ་དག་མངའ་བ་སྟོན་ཆེད་ཡིན་པའི་ཕྱིར་ཞེས་བཀོད་ན་
རང་བཞིན་གྱི་རྟགས་ཡིན་ལ། རྣམ་བཤད་ལས། ཕྱི་གཞན་ལ་སྣང་བའི་སྐུའི་རྟགས་ཀྱི་
ཁྱད་པར་གྱིས་འཆད་པར་འགྱུར་བའི་ནང་གི་ཡོན་ཏན་གོ་བར་བྱེད་ཅིང༌། ཞེས་པ་ལྟར།
ནང་དུ་ཡོན་ཏན་དེ་དང་དེ་མངའ་སྟེ། ཕྱིའི་དཔེ་བྱད་དེ་དང་དེ་ལྡན་པའི་ཕྱིར། ཞེས་ནང་
གི་ཡོན་ཏན་གོ་བྱེད་དུ་བྱས་ན་ཡང་རང་བཞིན་གྱི་རྟགས་སོ། །ཉི་སྣང་ལས། མདོའི་ཚིག་

འགྲེལ་མཚན སྟབས་བཤད་ང་422 འབྲས་བུ་ཆོས་སྐུ
ལྷུག་པ་འདི་བསྡུ་བར་བྱ་བའི་དོན་དུ་ཚིག་ལེའུར་བྱས་པའང་འོག་གི་མདོ་ཚིག་རྣམས་འདིར
བསྡུས་པའི་དོན་ཡིན་གྱི། འདིར་སྦྱར་བ་མིན་པས་མཚན་དཔེ་ལ་མདོ་ཟུར་བ་མེད་དེ། འདི་
གཉིས་ཀྱི་བཤད་པ་ནི། སྤྲུལ་བའི་སྐུའི་འཕྲིན་ལས་སྟོན་པའི་མདོ་ལས་འཇིག་རྟེན་ལས་འདས་
པའི་ཆོས་ཀྱི་སྦྱིན་པའི་བསྡུ་བའི་དངོས་པོ་ཉིད་ཀྱིས་སྟོན་པར་འགྱུར་ཏེ། དེས་ན་དངོས་སུ་
མ་གསུངས་སོ། །ཞེས་མདོ་མ་སྦྱར་རོ། །རོལ་མཚོར། མཚན་དཔེ་འདི་དག་ལ་གཟུགས་
སྒྲ་དྲི་རེག་བྱ་བཞི་བཞག་ནས་རོ་བྲོ་བ་སྣང་བ་ལ་ཤེས་པ་དང་ལྡན་མིན་གང་འཇོག་དོགས་
པ་གནང་ལ། རང་ལུགས་ལ་རོ་བྲོ་མཁྱེན་པ་ལྗགས་ཀྱི་དབང་བོ་དང་གཟིགས་པ་སྒྲིབ་མེད་
སྤྱན་གྱི་དབང་བོ་དང་སྙན་དབང་མ་ཉམས་པ་་སྙན་དབང་དུ་བྱས་ན་ནང་གི་དབང་བོས་བསྡུས
པ་ཡོད་དམ་སྙམ་ལ། གཞན་སྤྱན་མཐོན་མཐིང་སོགས་དང་སྙན་མཉམ་པ་ལྗགས་རིང་བ་
སོགས་དབང་རྟེན་ཡིན་ལ། དེ་དག་དང་ཕྱག་ཞབས་སོགས་ལ་གཟུགས་དང་རེག་བྱ་གཉིས་
ཡོད་མེད་སོགས་དཔྱད་བྱ་མང་ངོ་། །སྐུ་ལ་སྨེ་བ་གནག་བག་མེད་པ་སོགས་མིག་གི་ཡུལ་
ལ་འཇོག་དགོས་པས་གཟུགས་སུ་བྱེད་དགོས་པས་ལྡན་མིན་མེད་དམ་དཔྱད།
སྤྲུལ་སྐུ་བཤད་པ།
བཞི་བ་མཆོག་གི་སྤྲུལ་སྐུ་ལ་གསུམ་གྱིས་དང་པོ་མཚམས་སྦྱར་བ་ནི། དེ་ལྟར་སྐུ་
གསུམ་པ་ལོངས་སྐུ་བསྟན་ནས་བཞི་བ་སྤྲུལ་བའི་སྐུ་བྱིས་པའི་སྐྱེ་བོ་ལས་དག་པ་ཐམས་
ཅད་དང་ཉན་ཐོས་སོགས་དང་ཐུན་མོང་བའི་སྣང་བ་གསུངས་སོ། །གཉིས་པ་རྩ་བ་ནི།
གཟུགས་ཀྱི་སྐུ་གང་གིས་སྲིད་པ་དང་ནམ་མཁའ་ཇི་སྲིད་གནས་ཀྱི་པར་དུ། གདུལ་བྱའི་
འགྲོ་བ་ཐམས་ཅད་ལ་དངོས་སུ་སྣང་ནས་འཕྲལ་་དུ་མངོན་མཐོ་དང་ཕུགས་སུ་ངེས་ལེགས་
ཀྱི་ཕན་པ་སྣ་ཚོགས་དག །དུས་མཉམ་དུ་མཛད་པའི་སྐུ་དེ་ནི། །ཐུབ་པའི་དབང་
པོའི་སྤྲུལ་སྐུ་སྟེ་དེ་ངེས་པ་ལྔ་ལྡན་མིན་ཡང་མཛད་པ་རྒྱུན་མི་འཆད་པ་ཡིན་ནོ། །གསེར་

འབྲས་བུ་ཆོས་སྲ།འགྲེལ་མཆན་སྐབས་བརྒྱད་པ། 423
ཕྲེང་ལས། འདིས་ནི་ཉན་ཐོས་སྡེ་བས་དེ་བཞིན་གཤེགས་པ་མྱ་ངན་འདས་པའི་ཚེ་མར་ཡེ་
ཤི་བ་ལྟར་རྒྱུན་ཆད་པར་འདོད་པ་བཀག་གོ །ཞེས་གསུངས་སོ། །མདོ་ནི། རབ་འབྱོར་
གཞན་ཡང་ཡུམ་འདི་ལ་སློབ་པ། ནས། བྱང་ཆེན་པོས་ཤེར་ཕྱིན་ལ་བསླབ་པར་བྱའོ། །ཞེས་
པའོ། །གསུམ་པ་འགྲེལ་བ་ནི། ཅེས་བྱ་བ་གསུངས་ཏེ། མདོ་སྡེ་རྒྱན་ལས། བཟོ་དང་
སྐྱེ་དང་བྱང་ཆུབ་ཆེ། །མྱ་ངན་འདས་པ་རྟག་སྟོན་པ། །སངས་རྒྱས་སྤྲུལ་བའི་སྐུ་འདི་ནི།།
རྣམ་པར་གྲོལ་བའི་ཐབས་ཆེན་པོ། །ཞེས་པ་ལྟར་སྤྲུལ་སྐུ་གསུམ་ལས། འདིར་བྱང་ཆུབ་
མཆོག་གི་སྤྲུལ་བ་ཤཱཀྱ་ཐུབ་པ་སོགས་མཆོག་གི་སྤྲུལ་སྐུ་གཙོ་བོར་གསུངས་ཤིང་ལ་སོགས་
པས་བཟོ་བ་སྤྲུལ་སྐུ་དྲི་ཟའི་རྒྱལ་པོ་རབ་དགའ་འདུལ་ཕྱིར་དྲི་ཟར་སྤྲུལ་བ་ལྟ་བུ་ལ་སོགས་
པའི་སྤྲུལ་སྐུ་གསུམ་གྱི་གཟུགས་གང་དང་གང་གིས་འཁོར་བ་ཇི་སྲིད་གནས་ཀྱི་བར་དུ་
འཇིག་རྟེན་གྱི་ཁམས་ཐམས་ཅད་དུ་སེམས་ཅན་དག་མ་དག་རྣམས་ཀྱི་འདོད་པའི་དོན་
ཉེ་རིང་མེད་པར་མཉམ་པ་ཉིད་དུ་མཛད་པའི་སྐུ་དེ་ནི་ཆོས་ཅན། ༼ཁ༽འཁོར་བ་ཇི་
སྲིད་བར་རྒྱུན་ཆགས་པ་ཉིད་ཀྱིས་སོ། །༼ཀ༽སངས་རྒྱས་བཅོམ་ལྡན་འདས་ཀྱི་སྤྲུལ་
བའི་སྐུ་རྒྱུན་མ་འཆད་པ་ཡིན་ནོ། །འམ་ཡིན་ཏེ། ༼ག༽གསེར་ཕྲེང་ལས། སེམས་
ཅན་སྲིད་པ་ལ་སྐྱོ་བ་སྐྱེད་ནས་མྱང་འདས་ལ་འདུན་པར་བྱེད་པ་དང༌། ཐེག་དམན་དུ་ཞུགས་
པ་བཟློག་ནས་ཐེག་ཆེན་གྱིས་སྨིན་པར་བྱེད་པ་དང༌། བྱང་ཆུབ་མཆོག་ཏུ་ལུང་སྟོན་པས་
རྣམ་གྲོལ་ཐོབ་པར་བརྗོད་པ་སྟེ། འབྲས་བུ་གསུམ་གྱི་རྒྱུ་བྱེད་ཅིང་ལོངས་སྐུའི་དབང་གིས་
བྱུང་བ་སྟེ། ཞེས་དེ་སྤྲུལ་སྐུའི་མཚན་ཉིད་དུ་བཞག་པ། རྒྱུད་བླར། མི་རྟག་སྡུག་བསྔལ་
བདག་མེད་དང་། །ནས། བྱང་ཆུབ་མཆོག་ཏུ་ལུང་སྟོན་ཏོ། །ཞེས་པའི་དོན་དུ་གསུངས
པས། སྤྲུལ་སྐུ་ལ་ལོངས་སྐུ་ལས་བྱུང་བས་མ་ཁྱབ་ཀྱང༌། དེའི་དབང་གིས་བྱུང་བས་ཁྱབ་
བོ༑ ༑རྣམ་བཤད་ལྟར་ན། ངེས་པ་ལྔ་དང་མི་ལྡན་པའི་གཟུགས་སྐུ་མཐར་ཐུག་དེའི་མཚན་
ཉིད་དོ། །

འགྲེལ་མཆན་སྐབས་བརྒྱད་པ། 424 འབྲས་བུ་ཆོས་སུ།
མཛད་པ་འཕྲིན་ལས་བཤད་པ།
གཉིས་པ་མཛད་པ་འཕྲིན་ལས་ལ་གཉིས། དངོས་ཀྱི་དོན་དང༌། ཚིག་དོན་གཞན་
གྱི་གོ་རིམས་ཀྱང་དོན་བདུན་ཅུའི་དང་པོ་དང་ཐ་མ་ལ་བརྟེན་ནས་རིག་པར་བྱ་བའོ། །དང་
པོ་ལ་གསུམ་གྱི་དང་པོ་མཚམས་སྦྱར་བ་ལ་གཉིས། སྐུ་གསུམ་བཤད་ཟིན་པར་བསྟན་པ་
དང་། འཕྲིན་ལས་འཆད་པར་བསྟན་པའོ། །དང་པོ་ནི། སྔར་བྱང་ཆུབ་ཕྱོགས་མཐུན་
ཞེས་སོགས་སྐུ་གསུམ་བཤད་པ་དེ་ལྟར་ངོ་བོའི་ཁྱད་པར་སྐུ་ལྷག་མ་གསུམ་པོ་དེ་ངོ་བོ་ཉིད་
ཀྱི་སྐུའི་བདག་ཉིད་ཡིན་ཏེ། རང་བཞིན་རྣམ་དག་དང་དེ་གསུམ་ངོ་བོ་དབྱེར་མེད་པའི་
ཕྱིར་རོ། །རྒྱུའི་ཁྱད་པར་གྲངས་མེད་གསུམ་དུ་སྦྱོར་བཞི་བསྒོམས་པའི་《སྟོབས་ལས་བྱུང་
བའོ། །འདིས་རྒྱུ་མེད་དང་མི་མཐུན་པའི་རྒྱུ་ལས་བྱུང་བ་བཀག་གོ །ཡུལ་ཅན་གྱི་ཁྱད་
པར་ནི་སངས་རྒྱས་ཁོ་ནའི་མངོན་སུམ་གྱི་སྤྱོད་ཡུལ་དུ་གྱུར་བའི་ཡེ་ཤེས་ཆོས་སྐུ་དང་། ལ་
སོགས་པས་བྱང་འཕགས་ཡན་ཆད་ཀྱི་མངོན་སུམ་གྱི་ཡུལ་དུ་གྱུར་བའི་ལོངས་སྐུ་དང༌། སོ་
སྐྱེ་ལས་དག་ཡན་ཆད་ཀྱི་མངོན་སུམ་གྱི་ཡུལ་ཉིད་དུ་གྱུར་བའི་སྤྲུལ་སྐུར། རིམ་པ་བཞིན་
རང་རྒྱུ་ཡེ་ཤེས་ཀྱི་ཚོགས་བསགས་པ་དང་། ལ་སོགས་པས་རང་རྒྱུ་བསོད་ནམས་ཀྱི་ཚོགས་
བསགས་པ་དང༌། རང་རྒྱུ་ཚོགས་གཉིས་ཀའི་ཆ་བསགས་པ་ལ་ལྟོས་ནས་རབ་ཏུ་བརྟགས་
པའི་སྐུ་གསུམ་བསྟན་ནས་འཕྲིན་ལས་འཆད་དོ། །དེ་ལྟར་ནས་འདིའི་བར་གཡགས་པས་
སྐུ་གསུམ་གྱི་དོན་བསྡུར་བྱས་པ། བསྟན་ནས། ཞེས་པ་དང་མི་འགྲིག་པས། བུ་ཉ་སོགས་
ལྟར་གསེར་ཕྲེང་རྣམ་བཤད་དུ་མཚམས་སྦྱར་བྱས་པ་ལེགས་ལ། ཡེ་ཤེས་ལ་སོགས་པ་ལ་
ལྟོས་ནས་ཞེས་པ། བུ་ཉ་གཉིས་ཀྱིས། སྐུ་གསུམ་གྱི་ངོ་བོ་ལ་སྦྱར་ཏེ། མེ་ལོང་ཡེ་ཤེས་ལ་
ལྟོས་ནས་ཆོས་སྐུར་རབ་ཏུ་བརྟགས་པ་དང༌། སོགས་པས་མཉམ་ཉིད་དང་སོར་རྟོག་ལ་ལྟོས་
ནས་ལོངས་སྐུ་དང་། བྱ་གྲུབ་ཡེ་ཤེས་ལ་ལྟོས་ནས་སྤྲུལ་སྐུར་བརྟགས་ཞེས་ཡེ་ཤེས་བཞི་

འགྲེལ་མཆན་སྐབས་བརྒྱད་པ། 425 འབྲས་བུ་ཆོས་སྐུ།
སྐུ་གསུམ་གྱི་གདགས་གཞིར་བཤད་པ། གསེར་ཕྲེང་རྣམ་བཤད་གཉིས་ཀར་བཀག་ལ། ཨར་
བྱང་ཡེས། ངོ་བོ་ཉིད་སྐུ་རང་བཞིན་རྣམ་དག་བསྒོམས་སྟོབས་ཀྱིས་སངས་རྒྱས་ཀྱི་ཡུལ་
དུ་ཟག་མེད་ཡེ་ཤེས་བརྒྱ་ཞེ་དྲུག་ལ་ལྟོས་ནས་ཆོས་སྐུ་དང༌། སོགས་པས་དེའི་སྟོབས་ཀྱིས་
བྱང་སེམས་ཀྱི་ཡུལ་དུ་མཚན་དཔེའི་སྣང་བ་སྐྱེད་པའི་ལོངས་སྐུ་དང༌། དེ་ཅུང་ཟད་བསྒོམས་
པས་ཉན་རང་དང་སོ་སྐྱེའི་ཡུལ་དུ་སྤྲུལ་པ་སྐྱེད་པའི་ནུས་པ་ལ་ལྟོས་ནས་སྤྲུལ་སྐུར་བཏགས་
ཟེར་བ་ཕལ་ཆེར་གསེར་ཕྲེང་དང་རྟོགས་སྣང་དུ་རང་ལུགས་བྱས་པ་རེད་མདའ་བའི་ཉི་ཟེར་
ལྟར་ཡིན་ལ། དེ་ལ་བྱང་ཡེས། བསྒོམ་བྱ་ངོ་བོ་ཉིད་སྐུ་ཡིན་ན་སློབ་ལམ་ན་བསྒོམ་བྱ་
མེད་པར་ཐལ་བ་དང་། སྐུ་བཞི་བཤད་ནས་སྐུ་གསུམ་ཙམ་གྱི་མཚམས་སྦྱོར་དུ་བྱེད་པ་མི་
འཐད་ཟེར་ཀྱང༌། དེ་འཕྲིན་ལས་སྐུ་ལྷག་མ་གསུམ་གྱི་ཡིན་ལ་དང་པོའི་མིན་པས་ཡིན་ནོ།
རིགས་བྱིན་གྱིས་སྐུ་བཞིའི་མཛད་པར་འདོད་ཅེས་གསེར་ཕྲེང་ལས་གསུངས་སོ། །རྣམབཤད་
དུ་ཡེ་ཤེས་ཀྱི་སོགས་ཁོངས་ནས་ལོངས་སྐུ་དང་སྤྲུལ་སྐུ་བསྟན་པར་འཆད་པ། རྒྱན་སྣང་
ལས། ལུས་རྣམ་བཞག་སྐབས་སུ་དེ་བཞིན་གཤེགས་པ་རྣམས་ཉིད་ཀྱི་སྤྱོད་ཡུལ་དུ་གྱུར་
བ་ཡེ་ཤེས་ཀྱི་ཚོགས་ལས་བྱུང་བ་ནི་ཆོས་ཀྱི་སྐུ་དང༌། ཞེས་དང༌། བསོད་ནམས་ཀྱི་ཚོགས་
བསགས་པ་མཚན་དང་དཔེ་བྱད་ཀྱི་རྣམ་པར་མཛེས་པའི་སྐུ་ནི། ཞེས་དང་། བསོད་ནམས་
དང་ཡེ་ཤེས་ཀྱི་ཚོགས་ཀྱི་ཆ་ལས་བྱུང་བ། ཞེས་པ་ལྟར་ཡིན་པས། སློབ་དཔོན་གྱི་བཞེད་
པ་ལས་ཕྱི་རོལ་ཏུ་གྱུར་བ་ཡིན་ཏེ། ཞེས་བཀག་པ་ལྟར་མཐའ་དཔྱོད་ནོར་བུའི་ཕྲེང་བར་
ཡང་བུ་དང་བྱང་ཡེས་བཤད་པ་བཀག་པའི་ཕྱིར། འགྲེལ་བའི་ཟིན་བྲིས་ལས་མཆོག་གི་སྤྲུལ་
སྐུ་ཚོགས་གཉིས་ཀའི་ཆ་ལ་བརྟེན་པར་གསུངས་པའི་ཕྱི་མ་འདི་གདུལ་བྱ་ལ་གཙོ་བོར་ཆོས་
སྟོན་པའི་མཛད་པ་དེའི་ཆ་ནས་ཚོགས་གཉིས་ཀ་ལ་བརྟེན་པར་བཤད་པ་ཡིན་ནམ། ད་དང་
འདི་ལ་དཔྱད་རྒྱུ་ཞིག་ཡོད་པ་འདྲ་གསུངས་པ་བསོད་ནམས་ཀྱི་ལག་རྗེས་གཟུགས་སྐུ་ཡིན་
ཞིང༌། དེའི་གཙོ་བོ་ལོངས་སྐུ་དང༌། སྤྲུལ་སྐུ་ནི་དེས་འཕྲིན་ལས་སྣ་ཚོགས་མཛད་ཕྱིར་

འགྲེལ་མཆན་སྐབས་བརྒྱད་པ། 426 འབྲས་བུ་ཆོས་རྟ
སྤྲུལ་སྐུ་ལ་མཛད་པ་རྣམས་འོག་ནས་འབྱུང་བ་ལྟར་ཡེ་ཤེས་ཁོ་ནའི་བདག་རྐྱེན་ལས་བྱུང་
བས་ཡིན་ནམ་སྙམ་མོ། །གཉིས་པ་ནི། སྐུ་གསུམ་བཤད་ནས་དེའི་འོག་ཏུ་སྐལ་བ་དང་
ལྡན་པའི་༼ ཁ༽ཀུན་རྫོབ་ཏུ་རྟོགས་པ་ཡེ་ཤེས་ཆོས་ཀྱི་སྐུ་ཁོ་ན་ཡོངས་སྤྱོད་རྫོགས་པའི་
སྐུ་དང་ལ་སོགས་པས་སྤྲུལ་སྐུར་གདུལ་བྱ་ལ་སྣང་བ་སྐྱེད་པའི་སྒོ་ནས་དེ་དག་གི་དོན་
བྱ་བ་མཛད་པས་ནའོ། །༼ཀ༽ གདུལ་བྱའི་སྐྱེ་བོའི་དག་པའི་སྣང་བ་ལ་བརྟེན་པ་སྟེ་
དེའི་ངོ་བོར་དོན་བྱེད་པའི་འཕྲིན་ལས་ཡེ་ཤོ་ཆོས་སྐུ་དེའི་བདག་པོའི་རྐྱེན་ལ་བརྟེན་ནས་
བྱུང་བ་རྣམས་ནི་ཆོས་ཅན། ཡེ་ཤེས་ཆོས་ཀྱི་སྐུའི་ཡིན་ནོ་ཞེས། ཤེས་པར་བྱ་སྟེ།
གཉིས་༼ག༽པ་རྩ་བ་ལ་དུས་ཀྱི་སྒོ་ནས་མདོར་བསྟན་པ། དབྱེ་བའི་སྒོ་ནས་རྒྱས་
པར་བཤད་པ། གྲངས་ཀྱི་སྒོ་ནས་དོན་བསྡུ་བ་གསུམ། དང་པོ་ནི། སློབ་དཔོན་ལྟར་ན་
ཆོས་སྐུ་དང་། འཕགས་པ་ལྟར་ན་སྤྲུལ་སྐུ་རྒྱུན་མི་འཆད་པ་དེ་བཞིན་དུ་འཁོར་བ་ཇི་སྲིད་
བར་ཆོས་སྐུའམ་སྤྲུལ་སྐུ་འདིའི། །འཕྲིན་ལས་ནི་རྒྱུན་མི་ཆད་པར་འདོད་དེ། འཕགས་
པས་གཙོ་བོ་སྤྲུལ་སྐུ་དང་འཕགས་པ་རྣམ་འགྲེལ་དག་ལྡན་གསུམ་གས་སྐུ་གསུམ་ག་ཆོས་སྐུར་
བྱས་ནས་དེའི་འཕྲིན་ལས་སུ་འདོད་པར་གསེར་ཕྲེང་ལས་གསུངས་སོ། །མདོ་ནི། དེ་ནས་
ཚེ་ལྡན་རབ་འབྱོར་གྱིས། ནས། བདག་ལ་སུ་ཡང་འཐབ་པའམ་གཅོད་སྙམ་པའི་སེམས་
མི་འབྱུང་ངོ༌། །ཞེས་པ་འདི་འཕྲིན་ལས་སྤྱིར་བསྟན་གྱི་མདོར་ལེ་བརྒྱད་མར་གསུངས་ཀྱང་།
ཉི་སྣང་དུ་འདིར་མ་སྦྱར་རོ། །འདིའི་གོང་གི་སྐུ་བཞིའི་མདོ་ལེ་མང་དུ་ཆད།
གཉིས་པ་དབྱེ་བའི་སྒོ་ནས་རྒྱས་པར་བཤད་པ་ལ་གཉིས། ལམ་ལ་འགོད་པ་དང་།
ལམ་གྱི་འབྲས་བུ་ལ་འགོད་པའོ། །དང་པོ་ལ་བཞི། ཚོགས་ལམ་དང༌། སྦྱོར་ལམ་དང༌།
མཐོང་ལམ་དང༌། སྒོམ་ལམ་ལ་འགོད་པའོ། །དང་པོ་ལ་གསུམ། དང་པོ་བསམ་པ་ཕུན་
ཚོགས་ལ་འགོད་པ་ནི། ངན་སོང་གསུམདང་ལྷ་མིའི་འགྲོ་བ་རྣམས་སྡུག་བསྔལ་རབ་ཏུ་
ཞི་བའི་ཐར་བ་དོན་གཉེར་གྱི་བསམ་པ་བསྐྱེད་པའི་འཕྲིན་ལས་ལ་འགོད་པ་དང་ནི། །འདིས་

འགྲེལ་མཚན་སྐབས་བརྒྱད་པ། 427 འབྲས་བུ་ཆོས་སྐུ།
ལམ་གྱི་རྟེན་ལ་འགོད་པ་ཡང་འཕངས་མོད་ཞེས་པ་ལྟར། བུ་ཉ་རེད་མདའ་བ་གསེར་ཕྲེང་
སོགས་ཀྱིས་ལམ་གྱི་རྟེན་ལ་འགོད་པར་བྱས་པ་མདོར་འགྲིག་གོ །མདོ་ནི། རབ་འབྱོར་
ངས་འདི་ཉིད། ནས། སངས་རྒྱས་ཀྱི་སྤྱན་གྱིས་མཐོང་ངོ་། །ཞེས་པ་དམྱལ་བའི་འགྲོ་བ་
ཞི་བར་མཛད་པའི་དང་། རབ་འབྱོར། ནས། མང་བོ་བྱེད་པའོ། ཞེས་པས་བྱོལ་སོང་གི་
དང་། རབ་འབྱོར། ནས། མཐོང་ངོ་། ཞེས་པས་ཡི་དྭགས་ཀྱི་དང་། རབ་འབྱོར། ནས།
ཆོས་སོ། །ཞེས་པ་ལྷ་དང་། རབ་འབྱོར་ནས། རྣམ་མཁྱེན་གྱི་བར་ལ་འགོད་པ་ཡིན་ནོ།།
ཞེས་པས་མིའི་འགྲོ་བ་ཞི་བའི་འཕྲིན་ལས་བསྟན་པ་ཡིན་ཏེ། དེ་ཡང་ངན་སོང་གསུམ་ལ་
རྫུ་འཕྲུལ་བསྟན་ནས་དེ་ལས་ཐར་ཏེ་ལྷ་མིར་སྐྱེས་པ་དང༌། འདོད་ལྷ་ལ་ཁང་བཟང་མེ་འབར་
བ་སོགས་བསྟན་ནས་མི་རྟག་པ་དང༌། གོང་མའི་ལྷ་ལ་བདག་གིས་སྟོང་བ་བསྟན་ནས་ལྟ་
ངན་དང་བྲལ་བ་དང་། མི་རྣམས་ལ་སྐྱབས་འགྲོ་སོགས་བསྟན་ནས་སྣོད་རུང་དུ་བྱེད་པར་
གསུངས་སོ། །གཉིས་པ་གཞན་རྒྱུད་སྨིན་བྱེད་ཀྱི་སྦྱོར་བ་ལ་འགོད་པ་ནི། ཀུན་རྫོབ་བྱང་
ཆུབ་སེམས་སྒོམ་ལས། །སྦྱིན་པའི་གཡབ་མོས་ལེགས་བོས་ནས། །སྙན་པར་སྨྲ་བའི་གཏམ་
བྱས་ཏེ། །དོན་སྤྱོད་པ་ཡི་བག་ཕབ་ནས། །དོན་མཐུན་གྲོས་ཆེན་ངེས་པར་གདབ། །ཅེས་
པའི་བསྡུ་བའི་དངོས་པོ་རྣམ་པ་བཞི་ལ་འགོད་པ་དང༌། །མདོ་ནི། རབ་འབྱོར། ནས།
རྨད་དུ་བྱུང་བའི་ཆོས་རྣམས་སོ། །ཞེས་པས་འགྲེས་རྐང་དང་མཚན་དཔེ་རྒྱས་པར་གསུངས་
སོ༑ ༑མདོ་ལས་ཟང་ཟིང་གི་སྦྱིན་པ་དང་འཇིག་རྟེན་པའི་ཆོས་ཀྱི་སྦྱིན་པ་སྔ་མའི་མི་ལ་སྦྱར་
ཞིང་། འཇིག་རྟེན་ལས་འདས་པའི་ཆོས་སྦྱིན་མན་འདིར་སྦྱར་རོ། །གསུམ་པ་བདེན་བཞི་
རྟོགས་པའི་ལྟ་བ་ལ་འགོད་པ་ནི། ཀུན་ནས་ཉོན་མོངས་སྡུག་ཀུན་དང་བཅས་པ་ཡི། །རྣམ་
པར་བྱང་བ་འགོག་ལམ་གྱི་བླང་དོར་རྟོགས་པ་ལ་དང༌། །མདོ་ནི། རབ་འབྱོར། ནས།
ཞེས་ཆོས་སྟོན་ཏོ། །ཞེས་པའོ། །
གཉིས་པ་སྦྱོར་ལམ་ལ་འགོད་པ་བཞི། དང་པོ་བསམ་པ་ཕུན་ཚོགས་ལ་འགོད་པ་

འགྲེལ་མཆན་སྐབས་བརྒྱད་པ། 428 འབྲས་བུ་ཆོས་དྲྭ།
ནི་སེམས་ཅན་རྣམས་རང་གིས་རྟོགས་པའི་གནས་ལུགས་ཀྱི་དོན་ཇི་བཞིན་གྱི། །དོན་རྟོགས་
པ་ལ་འགོད་པ་དང་མདོ་ནི། རབ་འབྱོར་འདི་ལྟ་སྟེ། ནས། གདགས་པ་ཡང་མི་དམིགས་
ཏེ༑ ཞེས་པའོ། །གཉིས་པ་རང་རྒྱུད་སྨིན་བྱེད་ཀྱི་སྦྱོར་བ་ལ་འགོད་པ་ནི། ཕ་རོལ་ཕྱིན་
དྲུག་རྫོགས་པ་ལ་དང༌། མདོ་ནི། བདག་ཀྱང་སྦྱིན་པ། ནས། དགའ་བར་སྤྱོད་པ་ཡིན་
ཞེས་པའོ། །གསུམ་པ་གཉིས་དོན་གྱི་སྤྱོད་པ་ལ་འགོད་པ་ནི། སངས་རྒྱས་སུ་བགྲོད་པའི་
དགེ་བཅུའི་ལམ་ལ་དང་མདོ་ནི། བམ་པོ་བདུན་ཅུ་བ། བདག་ཀྱང་། ནས། དགའ་བར་
སྤྱོད་པ་ཡིན། ཞེས་པའོ། །བཞི་པ་ལྟ་བ་རྣམ་དག་ལ་འགོད་པ་ནི། དོན་དམ་པར་རང་
བཞིན་གྱིས། །སྟོང་བ་ཉིད་འཇིག་རྟེན་པའི་སྒོམ་བྱུང་གི་ཤེས་རབ་ཀྱིས་རྟོགས་པ་ལ་དང་
མདོ་ནི། རབ་འབྱོར་གལ་ཏེ། ནས། ལྟ་ག་ལས་འོང་། ཞེས་པའོ། །གསུམ་པ་མཐོང་
ལམ་ལ་འགོད་པ་ནི། གཟུང་འཛིན་བདེན་གྲུབ་ཀྱི་གཉིས་སུ་སྣང་བའི་སྤྲོས་པ་ཟད་པའི་སྟོང་
ཉིད་མངོན་སུམ་དུ་གསར་དུ་རྟོགས་པ་ལ་དང༌། །མདོ་ནི། རབ་འབྱོར་འདི་ལྟ་སྟེ། ནས།
རྟོགས་པར་བྱེད་པ་མེད་དོ། །ཞེས་པའོ། །བཞི་བ་སྒོམ་ལམ་ལ་འགོད་པའི་འཕྲིན་ལས་ལ་
དྲུག །ས་དྲི་མ་མེད་པ་སོགས་གཉིས་ལ་དང༌། བཞི་བ་སོགས་གསུམ་ལ་དང་། བདུན་པ་
ལ་དང་། བརྒྱད་པ་ལ་དང༌། དགུ་བ་ལ་དང༌། བཅུ་བ་ལ་འགོད་པའོ། །དང་པོ་ནི། ས་
གཉིས་པ་དང་ས་གསུམ་པས་བསྡུས་པའི་ཆོས་ཐམས་ཅད་དོན་དམ་པར་བརྡ་ཙམ་བཏགས་
པ་ཙམ་དུ་ཁོང་དུ་ཆུད་པའི་སྒོ་ནས་ཚུལ་ཁྲིམས་དང་བཟོད་པའི་ཕར་ཕྱིན་ལ་མི་བསླུ་བར་མངོན་
སུམ་དུ་མཐོང་བ་ལ་དང་རྔོག་ཊིཀ་ཀུན་རྫོབ་ཏུ་ཚུལ་ཁྲིམས་དང་ཏིང་ངེ་འཛིན་ལ་འགོད་པ་
ནི་འོག་མ་ཤེས་རབ་ཀྱི་བསླབ་པར་སྦྱར་བ་དང་མཐུན་ནོ། །མདོ་ནི། དེ་ཡང་འཇིག་རྟེན་
གྱི༑ ནས། ལེའུ་དྲུག་ཅུ་རྩ་བཞི་པའོ། །ཞེས་པའོ། །གཉིས་པ་ས་བཞི་བ་སོགས་གསུམ་ལ་
འགོད་པ་ནི། ས་བཞི་བར་བྱང་ཕྱོགས་ཤེས་པའི་ཤེས་རབ་དང་། ལྔ་བར་བདེན་བཞི་ཤེས་
པའི་ཤེས་རབ་དང་། དྲུག་པར་རྟེན་འབྲེལ་ཤེས་པའི་ཤེས་རབ་ཀྱི་བསླབ་པ་ལ་ཆོས་ཐམས་

འགྲེལ་མཆན་སྐབས་བརྒྱད་པ། 429 འབྲས་བུ་ཆོས་སྐུ།
ཅད་དོན་དམ་པར་དམིགས་པ་མེད་པར་རྟོགས་པས་ཁྱ་པར་པར་དུ་བྱས་པ་ལདང༌། །མདོ་
ནི༑ དེ་ནས་ཚེ་ལྡན་རབ་འབྱོར་གྱིས། ནས། ཡང་དག་པར་འཇོག་གོ །ཞེས་པའོ། །གསུམ་
པ་ས་བདུན་པ་ལ་འགོད་པ་ནི། ས་བདུན་པས་བསྡུས་པའི་ཐབས་མཁས་ཀྱི་ཕར་ཕྱིན་གྱི་སྒོ་
ནས་ལུས་ཅན་རྣམས་ནི་ཡོངས་སུ་སྨིན་པར་མཛད་པ་དང༌། །མདོ་ནི། གསོལ་བ། བཅོམ་
ལྡན་འདས། ནས། ཡང་མི་དམིགས་སོ། །ཞེས་པའོ། །བཞི་བ་ས་བརྒྱད་པ་ལ་འགོད་པ་
བཞི། དང་པོ་ལམ་གསུམ་ཤེས་པའི་ལམ་ཤེས་ལ་འགོད་པ་ནི། ས་བརྒྱད་པས་བསྡུས་པའི་
བྱང་ཆུབ་སེམས་དཔའི་ལམ་གྱིས་མཚོན་པའི་ལམ་གསུམ་མངོན་སུམ་དུ་ཤེས་པའི་ལམ་
ཤེས་ལ་དང་ནི། །མདོ་ནི། བམ་པོ་བདུན་ཅུ་གཉིས་པ། དེ་ནས་ཚེ་ལྡན་རབ་འབྱོར། ནས།
སེམས་ཅན་རྣམས་ལ་ཆོས་སྟོན་ཏོ། །ཞེས་པའོ། །གཉིས་པ་བདེན་འཛིན་ཞི་བ་ལ་འགོད་
པ་ནི། བདེན་པར་མངོན་པར་ཞེན་པ་མངོན་གྱུར་བ་བཟློག་པ་ལ་དང༌། །མདོ་ནི། རབ་
འབྱོར་དེ་ལ། ནས། ཡོངས་སུ་ཐར་བར་བྱེད་དོ། །ཞེས་པའོ། །གསུམ་པ་སངས་རྒྱས་
དཀོན་མཆོག་བཏགས་པ་བ་ཐོབ་པ་ལ་འགོད་པ་ནི། སངས་རྒྱས་དཀོན་མཆོག་བཏགས་པ་
བའམ་སྤྲུལ་སྐུའི་མཛད་པ་མཛད་པའི་ནུས་པའི་བྱང་ཆུབ་ཐོབ་པ་ལ་དང་མདོ་ནི། གསོལ་
བ༑ བཅོམ་ལྡན་འདས། ནས། དབང་བསྒྱུར་བར་བྱའོ། །ཞེས་པའོ། །བཞི་བ་ཞིང་དག་
སྦྱོར་བ་ལ་འགོད་པ་ནི། སངས་རྒྱས་ཀྱི་ཞིང༌། །རྣམ་པར་དག་པ་ལ་དང་མདོ་ནི། རབ་
འབྱོར་གྱིས། ནས། ལེའུ་དྲུག་ཅུ་རྩ་དྲུག་གོ །ཞེས་པའོ། །ལྔ་བ་ས་དགུ་བ་ལ་འགོད་པ་ལ་
གཉིས། དང་པོ་རང་སངས་རྒྱས་པར་ངེས་པ་ལ་འགོད་པ་ནི། ས་དགུ་བ་སྟོབས་ཀྱི་ཕར་
ཕྱིན་གྱི་མཐུས་ཐེག་དམན་དུ་མི་ལྟུང་བར་ངེས་པ་ལ་དང༌། །མདོ་ནི། དེ་ནས་ཚེ་ལྡན་
རབ་འབྱོར། ནས། དེ་ནི་ངོ་ཚར་ཆེའོ། །ཞེས་པའོ། །གཉིས་པ་གཞན་སྨིན་པར་བྱེད་པ་
ལ་འགོད་པ་ནི། སེམས་ཅན་གྱི་དོན་ནི་ཚད་མེད་པ་བསྒྲུབ་པ་ལ་དང༌། །མདོ་ནི། བཅོམ་
ལྡན་འདས་བྱང་ཆེན། ནས། སྤྱོད་པར་རིག་པར་བྱའོ། །ཞེས་པའོ། །དྲུག་པ་ས་བཅུ་བ་

འགྲེལ་མཆན་སྐབས་བརྒྱད་པ། 430 འབྲས་བུ་ཆོས་སྐུ།
འགོད་པ་ལ་གཉིས། དང་པོ་ས་བཅུ་བས་བསྡུས་པའི་བཤེས་གཉེན་བསྟེན་པ་ལ་འགོད་པ་
ནི༑ ས་དེས་བསྡུས་པའི་སངས་རྒྱས་བསྟེན་པ་དང་སོགས་པས་ཆོས་ཉན་པ་དང་མཆོད་
པའི་ཡོན་ཏན་ཁྱད་པར་ཅན་བསྒྲུབ་པ་ལ་དང༌། །མདོ་ནི། དེ་ནས་ཚེ་ལྡན་རབ་འབྱོར།
ནས། བྱང་ཆུབ་མེད་དོ། །ཞེས་པའོ། །གཉིས་པ་རྟོགས་པ་གོང་ད་འཕེལ་བ་ལ་འགོད་པ་
ལ་བརྒྱད་ཀྱི་དང་པོ་བྱང་ཆུབ་ཀྱི་ཡན་ལག་ཐོབ་པ་ལ་འགོད་པ་ནི། བྱང་ཆུབ་ཀྱི་ཡན་ལག་
དགེ་བ་མ་ལུས་པ་རྫོགས་པར་བྱེད་པ་ལ་དང༌། མདོ་ནི། རབ་འབྱོར་གྱི། ནས། སངས་
རྒྱས་ཀྱི་ཁྱད་པར་རོ། །ཞེས་པའོ། །གཉིས་པ་ལས་འབྲས་ཆུད་མི་ཟ་བ་ལ་འགོད་པ་ནི། ལས་
རྣམས་ནི། །ཕྲ་རགས་གང་ཡིན་ཡང་ཆུད་མི་ཟ་བ་ལ་དང་མདོ་ནི། རབ་འབྱོར་གྱི། ནས།
ཡོངས་སུ་གྲོལ་ཏོ། །ཞེས་པའོ། །གསུམ་པ་བདེན་པ་ཤེས་པ་ལ་འགོད་པ་ནི། བདེན་བཞི་
རྫོགས་པར་མངོན་སུམ་དུ་མཐོང་བ་ལ་དང༌། །མདོ་ནི། རབ་འབྱོར། ནས། ལེའུ་དྲུག་
ཅུ་རྩ་བརྒྱད་དོ། །ཞེས་པའོ། །བཞི་བ་ཕྱིན་ཅི་ལོག་ཟད་པ་ལ་འགོད་ནི། གཙང་བདེ་
རྟག་བདག་སོགས་ཕྱིན་ཅི་ལོག་བཞི་ནི་ཟད་པར་སྤངས་པ་ལ་དང༌། །མདོ་ནི། དེ་ནས་
ཡང་བཅོམ་ལྡན་འདས། ནས། བྱང་ཆུབ་སེམས་དཔའི་བསླབ་པ་ལ་རབ་ཏུ་དབྱེ་བའི་ལེའུ་
སྟེ་བདུན་ཅུ་རྩ་གཉིས་པའོ། །ཞེས་པ་ལོག་ན་ཡོད་པ་འདིར་སྦྱར་དགོས་ཏེ། ལེའུ་བརྒྱད་
མར་མཚམས་འདིར་གསུངས་སོ། །དེས་ནས་ཚེ་ལྡན་རབ་འབྱོར། ནས། དངོས་པོ་ལ་
མངོན་པར་ཞེན་པ་རྣམས་དངོས་པོ་ལས་རྣམས་ཡོངས་སུ་འགྲེལ་ཏོ། །ཞེས་པའི་བར་ཡང་
ལེའུ་བརྒྱད་མར་འདིར་སྦྱར་རོ། །ལྔ་བ་གཞི་མེད་པ་ལ་འགོད་པ་ནི། ཕྱིན་ཅི་ལོག་བཞི་
བོ་དེ་བསྐྱེད་པའི་གཞི་བདེན་འཛིན་མེད་པའི་ཚུལ་ལ་དང་ནི། །མདོ་ནི། རབ་འབྱོར་
གྱི༑ ནས། ལེའུ་དྲུག་ཅུ་རྩ་དགུ་བའོ། །ཞེས་པའོ། །དྲུག་པ་རྣམ་བྱང་ལ་འགོད་པ་ནི།
ཆོས་ཐམས་ཅད་བདེན་སྟོང་དུ་རྟོགས་པའི་རྣམ་པར་བྱང་བ་རྫོགས་པ་ལ་དང་མདོ་ནི། དེ་
ནས་ཚེ་ལྡན་རབ་འབྱོར། ནས། ལམ་ལས་འདས་པའི་ཆོས་སོ། །ཞེས་པའོ། །བདུན་པ་

འགྲེལ་མཆན་སྐབས་བརྒྱད་པ། 431 འབྲས་བུ་ཆོས་སྐུ།
ཚོགས་རྫོགས་པ་ལ་འགོད་པ་ནི། བྱང་ཆུབ་ཀྱི་རྒྱུ་ཚོགས་གཉིས་ལ་དང་ནི། །མདོ་ནི།
གསོལ་བ། བཅོམ་ལྡན་འདས། ནས། གཞན་གང་ཡང་མེད་དོ། །ཞེས་པའོ། །བརྒྱད་པ་
སྲིད་ཞི་མཉམ་ཉིད་དུ་རྟོགས་པ་ལ་འགོད་པ་ནི། འདུས་བྱས་འཁོར་བ་དང་འདུས་མ་བྱས་
པ་མྱང་འདས་ལ། །དོན་དམ་པར་ཐ་དད་དུ་ཡོངས་སུ་མི་ཤེས་ཞིང་དོན་དམ་པར་ཐ་
མི་དད་དུ་ཡོངས་སུ་མི་ཤེས་པ་ལ་དང༌། །མདོ་ནི། རབ་འབྱོར་གྱིས། ནས། ཁྱུ་མཆོག་
གི་མཐུར་མི་འགྱུར་རོ། །ཞེས་པའོ། །གཉིས་པ་ལམ་གྱི་འབྲས་བུ་ལ་འགོད་པ་ནི། མི་
གནས་པའི་མྱ་ངན་འདས་ལ་དགོད་པ་སྟེ། །མདོ་ནི། གསོལ་བ། བཅོམ་ལྡན་འདས།
ཆོས་ཉིད་མི་འགྱུར་བ་བསྟན་པའི་ལེའུ་སྟེ་བདུན་ཅུ་རྩ་གཅིག་གོ །ཞེས་པའོ། །དེ་ལྟར་ཉི་
སྣང་དང་ལེའུ་བརྒྱད་མར་ལེའུ་བརྒྱད་དུ་བྱས་ནས་རྒྱན་དང་མདོ་སྦྱར་ཞིང་། ད་ལྟའི་ཉི་
ཁྲི་ལེ་མང་དུ་ཆོས་ཉིད་མི་འགྱུར་བའི་ལེའུ འི་བར་དོན་གཅིག་མཐར་ཆགས་སུ་དང་དེའི་རྗེས་
ཀྱི་བྱམས་ཞུས་དང་བཅས་ལེའུ་དོན་གཉིས་སྦྱར་དགོས་ལ། དེ་ནས་རྟག་ངུ་ལ་ལེའུ་གཉིས་
བྱས་ནས་ཆོས་འཕགས་དང་ཡོངས་གཏད་ཀྱི་ལེའུ་སྟེ་ཐ་མ་བཞི་སྦྱར་དུ་མེད་པས་རྒྱན་སྣང་
སོགས་སུ་ཟུར་དུ་འགྲེལ་ལོ། །ཉི་སྣང་དུ་ཟུར་དུ་མ་གསུངས་པས་ལེའུ་བརྒྱད་མར་བསླབ་
པའི་འབྲས་བུའི་མན་མེད་དོ། །ལེའུ་བརྒྱད་མར་ཡོད་ཀྱང་ད་ལྟའི་ལེ་མང་དུ་ཆད་པ་མང་
དུ་ཡོད་ལ། ལེ་མང་ཡོད་ཀྱང་ལེའུ་བརྒྱད་མར་མེད་པ་རེ་གཉིས་འདུག་པ་འགྱུར་གྱི་ཁྱད་
པར་ཡིན་ནམ་སྙམ་སྟེ། ཕུང་པོ་ལྔ་དང་བྱང་ཕྱོགས་སོགས་གཅིག་ན་བསྡོམས་སྟེ་ཡོད་པ་
གཅིག་ཤོས་ན་སོ་སོར་ཕྱེ་ནས་ཡོད་པ་སོགས་མང་བས་སོ། །འདིར་ལྟར་ཉི་ཁྲི་དང་སྦྱར་ཚུལ་
ལེགས་པར་ཤེས་ན་འབུམ་པ་དང་ཁྲི་བརྒྱད་སྟོང་བ་ཤེས་རབ་ཁྲི་བ་རྣམས་དང་སྦྱོར་ཚུལ་ཚིག་
རྒྱས་བསྡུས་མ་གཏོགས་ཕལ་ཆེར་འདྲ་བས་ཤེས་པར་འགྱུར་རོ། །བརྒྱད་སྟོང་བ་དང་སྦྱོར་
ཚུལ་རྒྱན་སྣང་ལ་མ་བསྟེན་པར་འདིས་ཤེས་པར་མི་འགྱུར་ཏེ་ཚིག་མི་འདྲ་བས་སོ། །སྡུད་
པ་དང་སྦྱོར་ཚུལ་དི་བཾ་མཚན་ཅན་གྱི་སྡུད་མཆན་དང་འགྲེལ་བའི་ཟིན་བྲིས་དག་ལས་ཤེས་

འགྲེལ་མཆན་སྐབས་བརྒྱད་པ། 432 འབྲས་བུ་ཆོས་སྐུ།
པར་བྱ་ལ། མདོས་མངོན་རྟོགས་ཀྱི་རིམ་པ་བསྟན་ཚུལ་ནི། སེམས་བསྐྱེད་རྣམས་འདོད་
པའི་སྒྲས་བསྟན་ཅིང་འཕྲིན་ལས་རྣམས་བྱེད་ལས་ཀྱི་དང་། གཟུང་འཛིན་རྟོག་རྣམས་གཉེན་
པོའི་སྒོ་ནས་དང་། འགའ་ཞིག་ཟིན་བྱེད་ཀྱི་དང༌། ཡོངས་སྦྱོང་དང་སྦྱོར་བའི་སྐྱོན་ཡོན་
ལྟ་བུ་དངོས་སུ་བསྟན་པ་རྣམས་འགྲེལ་ཆུང་གི་སྟེང་ནས་མདོ་དོན་ལ་ངེས་པ་བསྐྱེད་པ་ངེས་
པར་དགོས་སོ། །གསུམ་པ་གྲངས་ཀྱི་སྒོ་ནས་དོན་བསྡུ་བ་ནི། ཆོས་ཀྱི་སྐུ་ཡི་འཕྲིན་ལས་
ཆོས་ཅན། གྲངས་ནི་རྣམ་པ་ཉི་ཤུ་བདུན་དུ་མདོ་ལས་བཞེད་དེ་སྔར་བཤད་པ་དེའི་ཕྱིར།།
གསུམ་པ་འགྲེལ་བ་ལ་གཉིས། སོ་སོར་བཤད་པ་དང༌། དོན་བསྡུ་བའོ། །དང་པོ་
ལ་ལམ་ལ་འགོད་པ་དང་། ལམ་གྱི་འབྲས་བུ་ལ་འགོད་པའོ། །དང་པོ་ལ་བཞི། ཚོགས་
ལམ་དང༌། སྦྱོར་ལམ་དང༌། མཐོང་ལམ་དང༌། སྒོམ་ལམ་འགོད་པའོ། །དང་པོ་ལ་
དྲུག་གི་དང་པོ་སྐྱེས་བུ་འབྲིང་གི་བསམ་པ་ཐར་བ་དོན་གཉེར་གྱི་བསམ་པ་ལ་འགོང་པ་ནི།
ཅེས་བྱ་བ་གསུངས་ཏེ་མངོན་མཐོའི་རྟེན་ལ་བཀོད་པའི་རྗེས་སུ་དང་པོར་འགྲོ་བ་བཟང་
པོ་བདེ་འགྲོའི་ལྷ་མི་དང་བཟང་བོ་མ་ཡིན་པ་ངན་སོང་གསུམ་ལ་ཐོབ་བྱར་མངོན་པར་
ཞེན་པ་མེད་པར་གནས་པའི་མཚན་ཉིད་འགྲོ་བ་འཁོར་བ་ཙམ་ལ་དོན་གཉེར་གྱི་བསམ་
པ་རབ་ཏུ་ཞི་བའི་ཐར་བ་དོན་གཉེར་གྱི་འཕྲིན་ལས་ལ་འགོད་པར་མཛད་པའོ། །ནས།
ཞེས་པ་དུས་ནམ་གྱི་ཚེ་ན་སྔ་མའི་རྗེས་སུ་ཕྱི་མ་སྐྱེས་པའི་འབྲེལ་སྟོན་པ་སྟེ་ཐམས་ཅད་ལ་
སྦྱར་རོ། །གཉིས་པ་བསྡུ་བཞི་ལ་འགོད་པ་ནི། དེར་མ་ཟད་སེམས་ཅན་སྡུད་པར་བྱེད་པ་
སྦྱིན་པ་ལ་སོགས་པ་བསྡུ་བའི་དངོས་པོ་བཞི་ལ་བཀོད་དེ་དེ་དང་། གསུམ་པ་བདེན་
བཞི་ཤེས་པ་ལ་འགོད་པ་ནི། ཐོས་པ་དང་བསམ་པ་དང་བསྒོམ་པ་ལས་བྱུང་བ་ལ་སོགས་
པའི་ཤེས་པས་མི་མཐུན་པའི་ཕྱོགས་སྡུག་ཀུན་གཉིས་དང་གཉེན་པོ་འགོག་ལམ་གཉིས་
རིམ་པ་བཞིན་དུ་དོར་བ་དང་བླང་བར་བྱ་བའི་སྒོ་ནས་རྟོགས་པར་མཛད་པའི་འཕྲིན་ལས་
དང༌། ནས། ཞེས་པ་སྔར་ལྟར་རོ། །བཞི་བ་གཞན་དོན་གྱི་བསམ་པ་ལ་འགོད་པ་ནི། དེ་

འགྲེལ་མཆན་སྐབས་བརྒྱད་པ། 433 འབྲས་བུ་ཆོས་སྐུ།
ནས་སྒྱུ་མ་མཁན་བཞིན་དུ་སེམས་ཅན་ལ་རྗེས་སུ་ཆགས་པ་དང་ཁོང་ཁྲོ་བ་ལ་སོགས་
པས་རྣམ་པར་དབེན་པ་ཉིད་ཀྱིས་སེམས་ཅན་གྱི་དོན་ཏེ་གཞན་གྱི་དོན་བྱམས་པ་ལ་
སོགས་པ་ཚད་མེད་བཞིའི་མཚན་ཉིད་ཇི་ལྟ་བའི་བདག་ཉིད་ལ་བཀོད་དེ་དང་། ལྔ་བ་
སྤྱོད་པ་ལ་འགོད་པ་ནི། སྔ་མ་དེའི་རྗེས་སུ་རང་གི་དོན་བྱ་བྱེད་ལས་ཀྱི་འཁོར་གསུམ་
རྣམ་པར་དག་པར་རྟོགས་པས་རབ་ཏུ་ཕྱེ་བའི་ཕ་རོལ་ཏུ་ཕྱིན་པ་དྲུག་ལ་གོམས་པ་ལ་
འགོད་པ་ལའོ། །དྲུག་པ་དོན་གཉིས་སྒྲུབ་པའི་གཞི་ལ་འགོད་པ་ནི། དེའི་འོག་ཏུ་ཡོན་ཏན་
ཀུན་གྱི་གཞི་རང་དང་གཞན་གྱི་དོན་གྱི་མཚན་ཉིད་གང་སྒྲུབ་ཀྱང་ངེས་པར་དགོས་པའི་
སངས་རྒྱས་ཀྱི་ལམ་སྟེ། དགེ་བ་བཅུའི་ལས་ཀྱི་ལམ་ཚོགས་ལམ་ལའོ། །གཉིས་པ་
སྦྱོར་ལམ་ལ་འགོད་པ་ནི། ཚོགས་ལམ་ལ་བཀོད་པའི་རྗེས་དེ་ནས་ཆོས་ཐམས་ཅད་དོན་
དམ་པར་རང་བཞིན་གྱིས་སྟོང་བ་ཉིད་འཇིག་རྟེན་པའི་སྒོམ་བྱུང་གི་ཤེས་རབ་ཀྱིས་གོམས་
བཞིན་པ་ལའོ། །གསུམ་པ་མཐོང་ལམ་ལ་འགོད་པ་ནི། སྦྱོར་ལམ་དེའི་རྗེས་ལ་སྦྱིན་
པའི་ཕ་རོལ་ཏུ་ཕྱིན་པ་ལ་བརྟེན་ནས་ས་དང་པོ་ཆོས་ཀྱི་དབྱིངས་ཆོས་ཅན་ཐམས་ཅད་
ལ་ཀུན་ཏུ་འགྲོ་བ་མངོན་སུམ་དུ་གསར་དུ་རྟོགས་པའི་མཚན་ཉིད་གཟུང་འཛིན་དོན་དམ་
པར་གཉིས་སུ་མེད་པའི་ཆོས་རྟོགས་པ་ལའོ། །བཞི་བ་སྒོམ་ལམ་ལ་འགོད་པ་ལ་དྲུག་
གི་དང་པོ་ས་གཉིས་པ་ནས་ལྔ་བའི་བར་ལ་འགོད་པ་ནི། མཐོང་ལམ་གྱི་རྗེས་དེ་ནས་ཚོགས་
གཉིས་ཡོངས་སུ་རྫོགས་པའི་རྒྱུར་གྱུར་བས་ས་གཉིས་པ་ལ་སོགས་པར་ཚུལ་ཁྲིམས་
ནས་བསམ་གཏན་ལ་སོགས་པའི་ཕ་རོལ་ཏུ་ཕྱིན་པ་བཞི་རྫོགས་པའི་སྒོ་ནས། ཆོས་ཐམས་
ཅད་དོན་དམ་པར་མེད་ཅིང་ཀུན་རྫོབ་ཙམ་དུ་ཡོད་པ་བརྡར་བཏགས་པའི་ཤེས་པ་ལ་འགོད་
དོ༑ ༑གཉིས་པ་ས་དྲུག་པ་ལ་འགོད་པ་ནི། སྔ་མ་དེ་བཞིན་དུ་རིམ་གྱིས་བསམ་གཏན་
གྱི་ཕར་ཕྱིན་གྱི་བདག་རྐྱེན་ལས་རྟེན་འབྲེལ་གྱི་ཆོས་ཐམས་ཅད་གཟུགས་བརྙན་དང་འདྲ་བར་
ཁོང་དུ་ཆུད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་རྫོགས་པ་ལ་བརྟེན་ནས། ས་དྲུག་པ་

འགྲེལ་མཆན་སྐབས་བརྒྱད་པ། 434 འབྲས་བུ་ཆོས་སྐུ།
ལ་ཤེས་པ་དང་ཤེས་བྱའི་དངོས་པོར་བདེན་པར་མངོན་པར་མ་ཞེན་པའི་མཚན་ཉིད་
ཆོས་ཐམས་ཅད་དོན་དམ་པར་དམིགས་སུ་མེད་པར་རྟོགས་པ་ལའོ། །གསུམ་པ་ས་བདུན་
པ་ལ་འགོད་པ་ནི། ས་དྲུག་པ་ལ་བཀོད་པ་དེའི་འོག་ཏུ་ས་བདུན་པ་ལ་ཐབས་མཁས་ཀྱི་
ཕ་རོལ་ཏུ་ཕྱིན་པ་རྫོགས་པའི་སྟོབས་ཀྱིས། སེམས་ཅན་རྣམས་ཀྱི་རྒྱུད་སྒྲིབ་པ་སྤང་
རུང་དང་གཉེན་པོ་སྐྱེ་རུང་དུ་ཡོངས་སུ་སྨིན་པར་བྱེད་པ་ལའོ། །བཞི་བ་ས་བརྒྱད་པ་
ལ་འགོད་པ་ལ་གཉིས། རྟོགས་པ་སྤྱོད་པ་ཁྱད་པར་ཅན་ལ་འགོད་པ་དང༌། སྤངས་པ་བདེན་
ཞེན་མངོན་གྱུར་ཟད་པ་ལ་འགོད་པའོ། །དང་པོ་ནི། ས་བདུན་པ་ལ་བཀོད་པདེ་ནས་སྟོབས་
ཀྱི་ཕ་རོལ་ཏུ་ཕྱིན་པ་རྫོགས་པའི་སྟོབས་ཀྱིས། ས་བརྒྱད་པ་ལ་སངས་རྒྱས་ཀྱིས་བསྐུལ་
བས་ཡང་དག་མཐའ་མངོན་དུ་མི་བྱེད་པས་ཉན་ཐོས་ལ་སོགས་པ་དང་ཐུན་མོང་མ་ཡིན་
པའི་བྱང་ཆུབ་སེམས་དཔའི་ལམ་ཕྱིན་དྲུག་གི་སྤྱོད་པ་ལའོ། །གཉིས་པ་ནི། དེ་ནས་
ས་བརྒྱད་པ་དེ་ཉིད་ལ་ཆོས་ཐམས་ཅད་ལ་བདེན་པར་མངོན་པར་ཞེན་པ་མངོན་གྱུར་བ་
ཟད་པར་སྤངས་པ་ལའོ། །ལྔ་བ་ས་དགུ་བ་ལ་འགོད་པ་ནི། ས་བརྒྱད་པ་དེའི་རྗེས་ལ་
ས་དགུ་བ་ལ་སྨོན་ལམ་གྱི་ཕ་རོལ་ཏུ་ཕྱིན་པ་རྫོགས་པའི་མཐུས། བྱང་ཆུབ་མ་ཐོབ་
ཀྱང་དེ་ཐོབ་པ་དང་འདྲ་བའི་སྤྲལ་སྐུའི་མཛད་པ་མཛད་ནུས་པས། བྱང་ཆུབ་ཐོབ་པ་ལའོ།།
སྤྱིར་སེམས་བསྐྱེད་ཀྱི་སྐབས་ལྟར་སྨོན་ལམ་ས་བརྒྱད་པ་དང༌། སྟོབས་ས་དགུ་བར་སྦྱར་
ཡང་འདིར་གོ་བཟློག་པ་ནི། གཉིས་ཀར་ཕལ་བ་ཡོད་པ་དང་སྔ་མ་གཙོ་བོར་བྱེད་པ། གསེར་
ཕྲེང་ལས། གཉིས་ཀར་ཡོད་པ་ཕལ་བ་དང་མོད་པ་གཙོ་བོ་ཡིན་པ་ལ་དགོངས་སོ། །ཞེས་
པ་ལྟར་རོ། །དྲུག་པས་བཅུ་ལ་འགོད་པ་ལ་ས་བཅུ་བ་ཐོབ་མ་ཐག་པ་ལ་འགོད་པ་དང་། སྐྱེ་
བ་གཅིག་ཐོགས་པ་དང་སྲིད་པ་ཐ་མ་བ་ལ་འགོད་པ་གསུམ། དང་པོ་ནི། ས་དགུ་བ་དེའི་
འོག་ཏུ་ཡེ་ཤེས་ཀྱི་ཕ་རོལ་ཏུ་ཕྱིན་པ་རྫོགས་པའི་སྟོབས་ཀྱིས། ས་བཅུ་བ་ཐོབ་མ་ཐག་
པ་ལ་སངས་རྒྱས་ཀྱི་ཞིང་སྣོད་བཅུང་སྣ་ཚོགས་རྣམ་པར་དག་པ་དང་འོད་ཟེར་ཆེན་པོའི་

འགྲེལ་མཆན་སྐབས་བརྒྱད་པ། 435 འབྲས་བུ་ཆོས་སྐུ།
དབང་བསྐུར་བ་སོགས་ལ་བཀོད་ནས། ས་བཅུ་བ་ཐོབ་མ་ཐག་ཏུ་དབང་བསྐུར་བས་ཞིང་
དག་པར་འགྱུར་བ་ལ། གསེར་ཕྲེང་ལས། སྣང་བས་འཕྲིན་ལས་སྒྲུབ་པ་དང་། མཆོད་
པས་དབང་བསྐུར་ཐོབ་པའོ། །དང་པོ་ལ་སྣོད་དང༌། བཅུད་དག་པའི་སྣང་བ། འཕྲིན་
ལས་སྒྲུབ་པ་གསུམ་ལས། དང་པོ་ནི། ས་བཅུ་བ་ཐོབ་མ་ཐག་ཏ་ཏིང་ངེ་འཛིན་གྲངས་མེད་
པ་འབུམ་ཕྲག་བཅུ་ཐོབ་པའི་རྗེས་ལ་ཏིང་ངེ་འཛིན་ཐམས་ཅད་མཁྱེན་པའི་ཡེ་ཤེས་དང་ཁྱད་
པར་མེད་པར་དབང་བསྐུར་བ་དང་ལྡན་པ་ཞེས་བྱ་བ་ཐོབ་མ་ཐག་ཏུ་སྟོང་གསུམ་འབུམ་ཕྲག་
བཅུའི་རྒྱ་དང་མཉམ་པའི་པད་མ་རིན་པོ་ཆེས་སྤྲས་པའི་གདན་དང་། དེའི་འཁོར་དུ་སྟོང་
གསུམ་འབུམ་ཕྲག་བཅུའི་རྡུལ་གྲངས་དང་མཉམ་པའི་པད་མས་གང་བར་སྣང་ངོ་། །
གཉིས་པ་བཅུད་སྣང་བ་ནི། རང་ཉིད་གདན་དེ་ལ་འདུག་པ་ལ་འཁོར་གྱི་པད་མ་ལ་ས་དགུ་
བ་མན་ཆད་ཀྱི་བྱང་སེམས་བཞུགས་པས་བསྐོར་བར་མཐོང་ངོ༌། །གསུམ་པ་ནི། བྱང་
སེམས་དེས་ཕྱག་ཞབས་ཀྱི་མཐིལ་བཞི་དང་པུས་མོའི་སླ་ང་གཉིས་དང་ལྟེ་བ་དང་རྩིབས་ལོགས་
གཉིས་ལས་འོད་ཟེར་གྲངས་མེད་པ་སྤྲོས་པས། འགྲོ་བ་རིགས་དྲུག་གི་གནས་ཐམས་ཅད་
སྣང་བར་བྱས་ནས་དེ་དག་གི་སྡུག་བསྔལ་ཞི་བར་བྱེད། ཕྲག་པ་གཉིས་དང་རྒྱབ་མགུལ་
ཞལ་ལྔ་ནས་འོད་ཟེར་གྲངས་མེད་སྤྲོས་པས། ཉན་རང་བྱང་སེམས་ས་དགུ་བ་མན་གྱི་གནས་
སྣང་བར་བྱས་ནས་ཆོས་སྣང་བའི་སྒོ་དང་ཏིང་ངེ་འཛིན་དང་ཤེས་རབ་དང་ཐབས་མཁས་
པའི་སྒྲུབ་པའི་འཕྲིན་ལས་མཛད་དོ། །གཉིས་པ་ལ་མཆོད་པ་དང༌། དབང་བསྐུར་བའོ།།
དང་པོ་ནི། བྱང་སེམས་དེའི་མཛོད་སྤུ་ནས་འོད་ཟེར་གྲངས་མེད་སྤྲོས་པས། ཕྱོགས་བཅུའི་
བདུད་ཐམས་ཅད་ཟིལ་གྱིས་མནན་ཏེ་དབང་བསྐུར་ཐོབ་པའི་བྱང་སེམས་སྣང་བར་བྱས་ཏེ་
འོད་ཟེར་དེ་དག་གི་ལུས་ལ་ནུབ་པར་བྱེད་དོ། །སྤྱི་གཙུག་ནས་འོད་ཟེར་གྲངས་མེད་འཕྲོས་
ནས། ཕྱོགས་བཅུའི་སངས་རྒྱས་ཀྱི་དཀྱིལ་འཁོར་འོད་ཟེར་གྱིས་ཐམས་ཅད་སྣང་བར་བྱས།
འཇིག་རྟེན་དུ་ལན་བཅུ་བསྐོར་ནས་སྟེང་གི་ནམ་མཁར་འོད་ཟེར་གྱི་དྲ་བའི་དཀྱིལ་འཁོར་

འགྲེལ་མཆན་སྐབས་བརྒྱད་པ། 436 འབྲས་བུ་ཆོས་སྐུ།
དུ་བྱས་ཏེ་སངས་རྒྱས་མཆོད་སེམས་ཅད་གྱི་དོན་བྱས་ནས་སངས་རྒྱས་རྣམས་ཀྱི་ཞབས་
མཐིལ་དུ་ནུབ་པར་བྱེད་དོ། །གཉིས་པ་ནི། སངས་རྒྱས་སྲས་བཅས་དེ་དག་གིས་བྱང་སེམས་
དེ་དབང་བསྐུར་བའི་དུས་ལ་བབ་པར་གཟིགས་ནས། ཕྱོགས་བཅུ་ནས་ས་དགུ་བ་མན་གྱི་
བྱང་སེམས་མཐའ་ཡས་པ་འོངས་ཏེ་བྱང་སེམས་དེ་ལ་ལྟ་ཞིང་ཏིང་ངེ་འཛིན་སྟོང་ཕྲག་བཅུ་
བཅུ་ལ་སྙོམས་པར་ཞུགས། བྱང་སེམས་དབང་བསྐུར་བ་ཐོབ་པ་རྣམས་དཔལ་བེའུ་དང་
རྡོ་རྗེ་དང་བཀྲ་ཤིས་ལས་བདུད་ཀྱི་དགྲ་ལས་རྣམ་པར་རྒྱལ་བ་ཞེས་བྱ་བའི་འོད་ཟེར་འཁོར་
འོད་ཟེར་གྲངས་མེད་འབུམ་ཕྲག་བཅུ་དང་བཅས་པ་བྱུང་སྟེ་ཕྱོགས་བཅུ་སྣང་བར་བྱས་ཆོ་
འཕྲུལ་མུ་མེད་བསྟན་ཏེ། བྱང་སེམས་དེའི་དཔལ་བེའུ་དང་རྡོ་རྗེ་དང་བཀྲ་ཤིས་སུ་ནུབ་པས་
མཐུ་སྟོབས་ལྷག་པར་འཕེལ། སངས་རྒྱས་རྣམས་ཀྱི་མཛོད་སྤུ་ནས་ཐམས་ཅད་མཁྱེན་པའི་
མངོན་ཤེས་དང་ལྡན་པ་ཞེས་བྱ་བའི་འོད་ཟེར་གཅིག་འོད་ཟེར་གྲངས་མེད་པ་དང་བཅས་བྱུང་
སྟེ་ཕྱོགས་ཐམས་ཅད་སྣང་བར་བྱས། འཇིག་རྟེན་ལན་བཅུ་བསྐོར་ངན་སོང་ཞི་ཞིང་བདུད་
ཟིལ་གིས་མནན་ནས་བྱང་སེམས་དེའི་སྤྱི་བོར་ནུབ་ལ་འཁོར་གྱི་འོད་ཟེར་རྣམས་འཁོར་གྱི་
སྤྱི་བོར་ནུབ་པོ། །འོད་ཟེར་དེ་དག་གིས་ཕོག་མ་ཐག་ཏུ་བྱང་སེམས་དེ་དག་གིས་སྔོན་མ་ཐོབ་
པའི་ཏིང་ངེ་འཛིན་སྟོང་ཕྲག་བཅུ་བཅུ་འཐོབ་ཅིང་། འོད་ཟེར་དེ་དག་ཀྱང་བྱང་སེམས་དེའི་
སྤྱི་བོར་དུས་གཅིག་ཏུ་འབབས་པར་འགྱུར་རོ། །འདི་དག་ནི་ས་བཅུ་བ་ཐོབ་མ་ཐག་པའི་
ཡོན་ཏན་གྱི་ཁྱད་པར་ཡིན་ནོ། །གཉིས་པ་སྐྱེ་བ་གཅིག་གིས་ཐོགས་པ་ལ་འགོད་པ་ལ་གསུམ།
སྐྱེ་བ་ཕྱི་མ་ལ་སངས་རྒྱས་བར་ངེས་པ་ལ་འགོད་པ་ནི། དེར་མ་ཟད་ཡང་ས་བཅུ་བ་དེ་ཉིད་
ལ་སྐྱེ་བ་གཅིག་གིས་ཐོགས་པའི་རང་གི་ངོ་བོ་སྐྱེ་བ་གཉིས་པ་ཁོ་ནར་ཡང་དག་པར་རྫོགས་
པའི་བྱང་ཆུབ་ཏུ་སོ་སོར་ངེས་པ་ལ་དང༌། གཉིས་པ་གཞན་དོན་ལྷུན་གྲུབ་ལ་འགོད་པ
ནི༑ ཕྱོགས་བཅུའི་འཇག་རྟེན་གྱི་ཁམས་ཀྱི་སེམས་ཅན་གྱི་དོན་སངས་རྒྱས་དང་མཉམ་
པར་མཛད་པ་ལ་དང༌། གསུམ་པ་སངས་རྒྱས་ཀྱི་ཆོས་ལྷག་པ་རྫོགས་པ་ལ་འགོང་པ་ནི།

འགྲེལ་མཆན་སྐབས་བརྒྱད་པ། 437 འབྲས་བུ་ཆོས་སྐུ།
འཇིག་རྟེན་གྱི་ཁམས་ཐམས་ཅད་དུ་སངས་རྒྱས་ཀྱི་དྲུང་དུ་ཉེ་བར་འགྲོ་བ་དང་སེམས་
ཅན་སྨིན་པ་དང་མངོན་པར་ཤེས་པ་རྫོགས་པ་ལ་སོགས་པའི་ཡོན་ཏན་ལ་བཀོད་དེ་དེ་ནས་
སྲིད་པ་ཐ་མ་བ་ལ་འགོད་པའི་ཕྱིར། གསུམ་པ་སྲིད་པ་ཐ་མ་བ་ལ་འགོད་པ་ལ་བཞི། ནུས་
པ་དང༌། རྟོགས་པ་དང༌། སྤངས་པ་དང༌། དག་པའི་རྒྱུད་ཚོགས་ཀྱི་ཁྱད་པར་བཞི། དང་
པོ་ནུས་པའི་ཁྱད་པར་ལ་གཉིས། བྱང་ཆུབ་འདྲེན་པར་བྱེད་པར་དང༌། ལས་ཆུད་མི་ཟ་
པའི་ནུས་པའོ། །དང་པོ་ནི། སངས་རྒྱས་ཀྱི་དྲུང་དུ། འགྲོ་བ་ལ་སོགས་པ་དེ་ལྟ་བུའི་
རིམ་པས་ཡང་ས་བཅུ་བ་དེ་ཉིད་ལ་སྟེ་དེ་ཉིད་ཀྱི་ཁྱད་པར་གྱི་ལམ་གྱི་རང་གི་ངོ་བོ་བླ་
ན་མེད་པའི་བྱང་ཆུབ་ཀྱི་ཡོན་ཏན་མཐའ་དག་སྐྱེད་པར་བྱེད་པ་དེ་ཉིད་འདྲེན་པར་བྱེད་
པའི་ཆོས་ཀྱི་མཚན་ཉིད་བྱང་ཆུབ་ཀྱི་ཡན་ལག་རྫོགས་པ་ལ་དང༌། གཉིས་པ་ནི། མངོན་
མཐོ་ངེས་ལེགས་ཀྱི་ལས་འབྲས་དང་གཙོ་བོ་ཚོགས་གཉིས་ཀྱི་ལས་ཀྱི་འབྲས་བུ་རྫོགས་བྱང་
དངོས་སུ་འབྱིན་པས་ལས་དང་འབྲས་བུར་འབྲེལ་བ་ཆུད་མི་ཟ་བ་མངོན་སུམ་དུ་རྟོགས་
པ་ལ་དང་།
གཉིས་པ་རྟོགས་པའི་ཁྱད་པར་ལ་གཉིས། ཇི་སྙེད་པ་རྟོགས་པ་དང༌། ཇི་ལྟ་བ་
རྟོགས་པ་ལ་འགོད་པའོ། །དང་པོ་ནི། བདེན་བཞིའི་དངོས་པོ་ཐམས་ཅད་ཡང་དག་པ་
ཇི་ལྟ་བ་བཞིན་མངོན་སུམ་དུ་རྟོགས་པ་ལ་དང༌། འདིའི་གཉིས་པ་ཉེར་དྲུག་པའི་སྐབས་
སུ་འཆད་ལ། གསུམ་པ་སྤངས་པའི་ཁྱད་པར་ལ་གཉིས། ཕྱིན་ཅི་ལོག་ཟད་པ་དང་། དེའི་
གཞི་ཟད་པ་ལ་འགོད་པའོ། །དང་པོ་ནི། གཙང་བདེ་རྟག་བདག་ཏུ་འཛིན་པའི་ཕྱིན་ཅི་
ལོག་ཐམས་ཅད་སྤངས་པ་ལ་དང༌། གཉིས་པ་ནི། ཕྱིན་ཅི་ལོག་ཏུ་འཛིན་པའི་གཞི་
བདེན་འཛིན་མེད་པར་དང་བདེན་གཉིས་ངོ་བོ་ཐ་དད་དུ་འཛིན་པ་སྤངས་པའི་ཡེ་ཤེས་ལ་
དང༌། བཞི་བ་དག་པའི་རྒྱུ་ཚོགས་ཀྱི་ཁྱད་པར་ལ་གཉིས། རང་བཞིན་རྣམ་དག་གི་ཆོས་
སྐུའི་རྒྱུ་ཚོགས་ལ་འགོད་པ་དང༌། གློ་བུར་དྲི་བྲལ་གྱི་རྒྱུ་ཚོགས་ལ་འགོད་པའོ། །དང་པོ་

འགྲེལ་མཆན་སྐབས་བརྒྱད་པ། 438 འབྲས་བུ་ཆོས་སྐུ།
ནི༑ རང་བཞིན་གྱིས་ཡོངས་སུ་དག་པའི་མཚན་ཉིད་ཀྱི་ས་བཅུ་བ་ལ་གནས་པའི་བྱང་
ཆུབ་སེམས་དཔའི་རྣམ་པར་བྱང་བ་གློ་བུར་དྲི་བྲལ་གྱི་ཁྱད་པར་དུ་བྱས་པ་ལ་དང༌། གཉིས་
པ་ནི། སངས་རྒྱས་ཀྱི་སའི་དྲི་མ་ཐམས་ཅད་དང་བྲལ་བའི་རྣམ་པར་བྱུང་བའི་རྒྱུའི་
ཚོགས་པ་ཚང་བ་ལ་དང་། གོང་གི་ཇི་ལྟ་བ་འགོད་པ་ནི། བདེན་པའི་སྟོང་བ་ཉིད་ཀྱི་
ངོ་བོ་ཉིད་ཀྱིས། འདུས་བྱས་འཁོར་བ་དང༌། འདུས་མ་བྱས་མྱ་ངན་ལས་འདས་པ་
དག་དོན་དམ་པར་ཐ་མི་དད་པར་མངོན་སུམ་དུ་ཡོངས་སུ་ཤེས་པ་ལ་བཀོད་ནས། དེའི་
རྗེས་སུ་འབྲས་བུ་ལ་འགོད་དོ། །གཉིས་པ་ལམ་གྱི་འབྲས་བུ་ལ་འགོད་པ་ནི། དེ་བཞིན་
གཤེགས་པའི་ས་ལ་མི་གནས་པའི་མྱ་ངན་ལས་འདའ་བ་ལ་བཀོད་པར་མཛད་དེ། འགྲོ་
བ་ཐམས་ཅད་དེར་འགོད་པར་མཛད་པའི་ཕྱིར་རོ། །གཉིས་པ་དོན་བསྡུ་བ་ནི། ཚོགས་
ལམ་ནས་འབྲས་བུ་ལ་འགོད་པའི་བར་ཕྱེ་བ་དེ་ལྟར་ན་ཆོས་ཀྱི་སྐུ་སྲིད་པ་ཇི་སྲིད་ཀྱི་བར་
དུ་རྒྱུན་མི་འཆད་པ་དེ་བཞིན་དུ་ཆོས་སྐུ་འདིའི་འཕྲིན་ལས་རྣམ་པ་ཉི་ཤུ་རྩ་བདུན་ཡང་རྒྱུན
མི་འཆད་པ་ཡིན་ཏེ། འཁོར་བ་ཇི་སྲིད་བར་དུ་སེམས་ཅན་གྱི་དོན་མཛད་པར་ཐུགས་ཀྱི་
བཞེད་པ་འཇུག་པས་འཕྲིན་ལས་དེ་སྙེད་མཛད་པ་ཡིན་ནོ་སྟེ་ཡིན་པའི་ཕྱིར། འདིར་ཆོས་
སྐུའི་འཕྲིན་ལས་འབད་རྩོལ་མེད་པར་ལྷུན་གྲུབ་ཏུ་འབྱུང་ཚུལ་འགྲེལ་བར་བཞེད་པས་མཛད་
པ་ཡིན། ཞེས་པ་དང༌། རྒྱུན་མི་འཆད་པ་ཡང་ཚིག་ཙམ་ལས་རྒྱུ་མཚན་རྒྱས་པར་མ་གསུངས་
པ༑ སྤྱི་དོན་རོལ་མཚོ་ལྟར་བཀོད་ན། རྒྱུད་བླ་མར་གསུངས་ཚུལ་ནི། གདུལ་བྱའི་བསམ་
པ་རིགས་སོགས་མཁྱེན་པ་དང༌། དེ་འདུལ་བའི་ཐབས་སྤྲུལ་བ་དང་། ཞི་དྲག་སོགས་སྟོན་
ཚུལ་དང༌། དེ་ཡུལ་གང་ན་གནས་པ་དང༌། དུས་ནམ་གྱི་ཚེ་དུས་དེར་གཤེགས་པ་ཐམས་
ཅད་ལ་སངས་རྒྱས་འབད་རྩོལ་ཕྲ་མོ་ཡང་ཉེ་བར་ཞི་བས་ལྷུན་གྱིས་གྲུབ་པའི་ཚུལ་བཞི་ནི།
དེ་ཉིད་ལས། གདུལ་བྱའི་ཁམས་དང༌། ཞེས་དང༌། འདུལ་བའི་ཐབས་དང་ནི། གདུལ་
བྱའི་ཁམས་ཀྱི་འདུལ་བའི་བྱ་བ་དང༌། ཞེས་དང་། དེ་ཡི་ཡུལ་དང༌། ཞེས་དང། དུས་

འགྲེལ་མཆན་སྐབས་བརྒྱད་པ། 439 འབྲས་བུ་ཆོས་སྐུ།
སུ་གཤེགས་པ་ལ། ཁྱབ་བདག་རྟག་ཏུ་ལྷུན་གྱིས་གྲུབ་པར་འཇུག །ཅེས་པས་བསྟན་ལ།
གང་གི་གང་གིས་འདུལ་བ་ཡི། །ཞེས་པའི་ཚིགས་བཅད་གཉིས་ལ་སྔ་མའི་དོན་དེ་མེད་དོ།།
འཕྲིན་ལས་རྒྱུན་མི་འཆད་པ་ནི། དེ་ཉིད་ལས། ངེས་འབྱིན་དེ་ཡི་རྟེན་པ་དང༌། །དེ་འབྲས་
དེ་ཡི་ཡོངས་འཛིན་དང་། །དེ་སྒྲིབ་དེ་གཅོད་རྐྱེན་ལ་ནི། །རྣམ་པར་རྟོག་པ་མེད་ཕྱིར་རོ།།
ཞེས་པས་མདོར་བསྟན་ནས། རྒྱུན་མི་འཆད་པའི་རྒྱུ་ངེས་འབྱིན་ས་བཅུ་ནི། དཔེར་ན།
རྒྱ་ཚོ་ནི་ཆུས་རྒྱས་པ་དང་རིན་པོ་ཆེའི་འབྱུང་གནས་ཡིན་པ་ལྟར། ས་བཅུ་ཡང་ཡེ་ཤེས་
ཀྱི་ཁྱད་པར་གྱིས་རྒྱས་པར་འགྱུར་བ་དང༌། གནས་སྐབས་དང་མཐར་ཐུག་གི་ཡོན་ཏན་
གྱི་འབྱུང་གནས་ཡིན་པའི་ཁྱད་པར་གཉིས་དང༌། ཉི་མ་ནི། སྐྱེ་རྒུའི་ཉེར་འཚོའི་གནས་
ཡིན་པ་ལྟར། ཚོགས་གཉིས་ནི་སེམས་ཅན་ཐམས་ཅད་ཉེར་འཚོའི་གནས་ཡིན་པའི་ཁྱད་
པར་དང༌། འདི་གཉིས་ཀྱིས་རྒྱུ་ཕུན་སུམ་ཚོགས་པས་རྒྱུན་མི་འཆད་པ་དང༌། རྒྱུ་དེའི་འབྲས་
བུ་བྱང་ཆུབ་ཆེན་པོའི་ཡོན་ཏན་ནི། དཔེ་ནམ་མཁའ་ལྟར་རྒྱ་ཆེ་བ་དང་། འཕྲིན་ལས་འཇུག་
ཡུལ་གྱི་སེམས་ཅན་ནི། བྱང་ཆུབ་འབྱུང་རུང་གི་བདེར་གཤེགས་སྙིང་པོ་གནས་པས་གཏེར་
དང་འདྲ་བ་དང་། འདི་གཉིས་ཀྱི་འཕྲིན་ལས་མཛད་པ་པོ་བྱང་ཆུབ་ཆེན་པོའི་ཡེ་ཤེས་ཀྱང་
རྒྱ་ཆེ་ལ་འཕྲིན་ལས་འཇུག་ཡུལ་སེམས་ཅན་ཡང་ནམ་ཡང་མི་ཟད་པས་ན་རྒྱལ་བའི་འཕྲིན་
ལས་རྒྱུན་མི་འཆད་པའི་ངོ་བོའི་ཁྱད་པར་བསྟན་ཏོ། །སེམས་ཅན་དེའི་སྒྲིབ་པ་གཉིས་ནི།
དཔེ་སྤྲིན་ནི་གློ་བུར་བ་དང་། སྒྲིབ་བྱ་བ་ལ་ཁྱབ་པ་དང༌། ནམ་མཁའི་རང་བཞིན་ལ་མ་
ཞུགས་པ་དང་འདྲ་བར། སྒྲིབ་པ་དེ་དག་གློ་བུར་བ་དང་། སྒྲིབ་བྱ་ལ་སྒྲིབ་པ་དང༌། སེམས་
ཀྱི་རང་བཞིན་ལ་མ་ཞུགས་པ་གསུམ་གྱིས་བསྟན་ལ། རླུང་གིས་སྤྲིན་འཐོར་བར་བྱེད་པ་
ལྟར། རྒྱལ་བའི་ཐུགས་རྗེ་ཉིད་ཀྱིས་ཀྱང་སེམས་ཅན་གྱི་སྒྲིབ་པ་སེལ་བར་བཤད་པ་འདི་
གཉིས་ཀྱིས་ནི། སེམས་ཅན་མ་ཟད་བར་དུ་ཉོན་མོངས་ཡང་མི་ཟད་པ་མཐའ་ཡས་ལ། ཉོན
མོངས་དེ་མ་ཟད་བར་དུ་རྒྱལ་བས་ཀྱང་ཐུགས་རྗེའི་དབང་གིས་སེམས་ཅན་གྱི་ཉོན་མོངས་

འགྲེལ་མཆན་སྐབས་བརྒྱད་པ། 440 འབྲས་བུ་ཆོས་སྐུ།
སེལ་བར་བྱེད་པའི་འཕྲིན་ལས་འཇུག་པས་གཞན་དོན་རྒྱུན་མི་འཆད་པར་མཛད་པ། དེ་
ཉིད་ལས། ངེས་པར་འབྱིན་པ་ས་བཅུ་སྟེ། །ནས། འཁོར་བ་སྲིད་དུ་རྒྱུན་མི་འཆད། །ཅེས་
པའི་བར་གྱིས་གཞན་དོན་རྒྱུན་མི་འཆད་པའི་རྒྱུ་དང་ངོ་བོ་དང་འབྲས་བུ་ཁྱད་པར་དཔེ་དོན་
གཉིས་གཉིས་ཀྱིས་བསྟན་ཏོ། །དེ་བཞིན་དུ་མདོ་སྡེ་རྒྱན་ལས། ཇི་ལྟར་རྔ་དག་མ་བརྡུངས་
བར། །སྒྲ་ནི་ཀུན་ཏུ་འབྱུང་བ་ལྟར། །དེ་བཞིན་རྒྱལ་བ་བཟོ་མེད་པར། །བཤད་པ་དག་
ནི་ཀུན་ཏུ་འབྱུང༌། །ཞེས་པས་ལྷའི་རྔ་བཞིན་དུ་རྒྱལ་བའི་གསུང་གི་འཕྲིན་ལས་འབད་རྩོལ་
མེད་པར་འབྱུང་ཚུལ་དང་། ཇི་ལྟར་ནོར་བུ་འབད་མེད་པར། །རང་གི་འོད་ནི་སྟོན་པ་
ལྟར། །སངས་རྒྱས་རྣམས་ཀྱིས་གཟོ་མེད་པར། །དེ་བཞིན་མཛད་པ་ངེས་པར་སྟོན། །ཞེས་
པས་ནོར་བུ་ལས་འོད་འབྱུང་བ་དང་དེ་ལ་བདག་གིས་འདི་ལྟར་འབྱིན་པར་བྱའོ་སྙམ་པའི་
རྩོལ་བ་མེད་པ་བཞིན་དུ། སངས་རྒྱས་ཀྱིས་སྐུ་གསུང་ཐུགས་ཀྱི་སྤྲུལ་བ་མཐའ་ཡས་ང་བསྟན་
ཀྱང་དེ་ལ་རྩོལ་བ་མི་མངའ་ཞིང་ལྷུན་གྱིས་གྲུབ་པར་བསྟན་ཏེ། དབྱིག་འགྲེལ་ལས། ཚིགས་
སུ་བཅད་པ་འདི་གཉིས་ཀྱིས་ནི། རྔ་མ་བརྡུངས་པའི་སྒྲ་དང༌། ནོར་བུའི་འོད་དང་ཆོས་
མཐུན་པར་སངས་རྒྱས་ཀྱི་མཛདཔ་ལྷུན་གྱིས་གྲུབ་པར་སྒྲུབ་བོ། །ཞེས་གསུངས་པའི་ཕྱིར།
འཕྲིན་ལས་རྒྱུན་མི་འཆད་པ་ཡང་། དེ་ཉིད་ལས། ཇི་ལྟར་མཁའ་ལ་འཇིག་རྟེན་གྱི། །བྱ་
བ་རྒྱུན་མི་འཆད་པར་སྣང༌། །དེ་བཞིན་ཟག་མེད་དབྱིངས་ན་ཡང༌། །རྒྱལ་བའི་མཛད་
པ་རྒྱུན་མི་འཆད། །ཅེས་ནམ་མཁའི་དབྱིངས་ལ་སྣོད་ཀྱི་འཇིག་རྟེན་སྐྱེ་གནས་འཇིག་པ་
དང་བཅུད་ཀྱི་སེམས་ཅན་འགྲོ་འདུག་སོགས་རྒྱུན་མི་འཆད་པ་ལྟར། སངས་རྒྱས་རྣམས་
ནི་ཆོས་སྐུ་ལས་མ་གཡོས་བར་དུ་སྐུ་གསུང་ཐུགས་ཀྱི་མཛད་པ་རྒྱུན་མི་འཆད་པར་འབྱུང་
བར་བསྟན་ལ། འོ་ན་གདུལ་བྱ་འགའ་ཞིག་ལ་འཕྲིན་ལས་སྐྱེ་བ་དང་བྲི་བར་སྟོན་པ་ཅི་ཞེ་
ན༑ དེ་ཉིད་ལས། ཇི་ལྟར་མཁའ་ལ་རྟག་ཏུ་ནི། །བྱ་བ་ཉམས་ཞིང་འབྱུང་བ་ལྟར། །དེ་
བཞིན་ཟག་མེད་དབྱིངས་ན་ཡང༌། །སངས་རྒྱས་འཕྲིན་ལས་སྐྱེ་ཞིང་བྲི། །ཞེས་ནགས་

འགྲེལ་མཆན་སྐབས་བརྒྱད་པ། 441 འབྲས་བུ་ཆོས་སྐུ།
ཚལ་སོགས་ནམ་མཁའི་ཕྱོགས་གཅིག་ཏུ་ཚིག་ཀྱང་གཅིག་ཏུ་སྐྱེ་བ་ལྟར། སངས་རྒྱས་ཀྱི་
འཕྲིན་ལས་ཀྱང་གདུལ་བྱའི་སྐལ་བའི་དབང་གིས་དེ་ལྟར་སྣང་བ་རྒྱུན་མི་འཆད་དེ། དབྱིག་
འགྲེལ་ལས། འདི་གཉིས་ཀྱིས་ནི། སངས་རྒྱས་ཀྱི་མཛད་པ་རྒྱུན་མི་འཆད་པ་ཉིད་སྟོན་
ཏེ༑ ཞེས་སོ། །ཡང་ཐོགས་འགྲེལ་ལས། སངས་རྒྱས་ཉིད་ལས་ལྷུན་གྱིས་གྲུབ་ཅིང་རྒྱུན་
མི་འཆད་པར་ཇི་སྲིད་དུ་རྣམ་པར་རྟོག་པ་མེད་པར་སངས་རྒྱས་ཀྱི་མཛད་པ་རྒྱུན་དུ་འཇུག།
ཅེས་ཆེ་བའི་བདག་ཉིད་ཆོས་ཉིད་ལས་བརྩམས་ཏེ་ཐེ་ཚོམ་དང་སོམ་ཉི་མེད་པ་རྣམས་སངས་
རྒྱས་ཀྱི་ཡུལ་བསམ་གྱིས་མི་ཁྱབ་པ་ལ་མོས་པ་བསྐྱེད་པའི་ཕྱིར། དེས་ཆེ་བའི་བདག་ཉིད་
ལས་ཚིགས་སུ་བཅད་པ། ཞེས་པ་ལྟར་ཡེ་ཤེས་སྣང་བ་རྒྱན་གྱི་མདོའི་དོན། རྒྱུད་བླ་མ་
ལས། བརྒྱ་བྱིན་རྔ་སྤྲིན་ཚངས་པ་དང༌། །ཉི་མ་ནོར་བུ་རིན་ཆེན་བཞིན། །དེ་བཞིན་གཤེགས་
པ་སྒྲ་བརྙན་བཞིན། །ནམ་མཁའ་དང་ནི་ས་བཞིན་ནོ། །ཞེས་པའི་དཔེ་དགུས། སྟོན་དང་
གསུང་དང་ཁྱབ་པ་དང༌། །སྤྲུལ་དང་ཡེ་ཤེས་སྤྲོ་བ་དང་། །ཐུགས་གསུང་སྐུ་ཡི་གསང་
བ་དང༌། །ཐུགས་རྗེའི་བདག་ཉིད་ཐོབ་པ་ཉིད། །ཅེས་པས་དོན་དགུ་མཚོན་ཚུལ། རྒྱུད་
བླའི་འཕྲིན་ལས་ལེའུར་རྒྱས་པར་གསུངས་པའི་དོན་བསྡུ་ན། སངས་རྒྱས་རྣམས་ཀྱི་སྐུའི་
ངོ་བོ་ནི། དཔེར་ན་བཻཌཱུརྱའི་ས་གཞི་གཙང་མ་ལ་བརྒྱ་བྱིན་གྱི་ལུགས་ཀྱི་གཟུགས་བརྙན་སྣང་
ཡང་མ་དག་པ་ལ་མི་སྣང་བ་བཞིན་དུ། འགྲོ་བའི་སེམས་ཀྱི་ས་གཞི་གཙང་མ་ལ་སངས་
རྒྱས་ཀྱི་སྐུའི་གཟུགས་བརྙན་འཆར་ལ། སེམས་ལ་དང་བ་སོགས་ཀྱི་རྙོག་པ་ཡོད་མེད་ཀྱིས་
སྣང་མི་སྣང་སྣ་ཚོགས་འབྱུང་ཚུལ། དེ་ཉིད་ལས། ཇི་ལྟར་བཻཌཱུརྱ་ས་གཞི་གཙང་མ་ལ།།
ལྷ་དབང་ལུས་ཀྱི་གཟུགས་བརྙན་སྣང་བ་ལྟར། །དེ་བཞིན་འགྲོ་སེམས་ས་གཞི་གཙང་མ་
ལ༑ ༑ཐུབ་པའི་དབང་བོའི་སྐུ་ཡི་གཟུགས་བརྙན་འཆར། །འགྲོ་བ་གཟུགས་བརྙན་འཆར་
ནུབ་རྙོག་མེད་དང༌། །རྙོག་པའི་རང་སེམས་རབ་འཇུག་དབང་གིས་འཇུག །ཅེས་སོགས་
ལྟར་རོ། །གསུང་གི་ངོ་བོ་ནི། རྒྱུའི་ཁྱད་པར་ལྷའི་རྔ་སྒྲ་ལྷ་རྣམས་ཀྱི་ལས་ལས་བྱུང་བ་

འགྲེལ་མཆན་སྐབས་བརྒྱད་པ། 442 འབྲས་བུ་ཆོས་སྐུ།
ལྟར། ཐུབ་པས་ཆོས་གསུང་པའང་འཇིག་རྟེན་པ་རྣམས་རང་གི་སྔོན་གྱི་དགེ་བའི་ལས་ལས་
བྱུང་ལ། འབྲས་བུའི་ཁྱད་པར་ལྷའི་རྔ་སྒྲ་དེ་ཀུན་སློང་འབད་པ་དང༌། སྒྲ་འབྱུང་བའི་གནས་
དང་། དབྱིབས་ཟླུམ་པོ་ལ་སོགས་པའི་ལུས་དང་། སྒྲ་བསྒྲགས་པར་བྱའོ་སྙམ་པའི་སེམས་
སྟེ་ཁྱད་པར་བཞི་དང་བྲལ་བས་འབྲས་བུ་སྡུག་བསྔལ་ཞི་བ་བསྒྲུབ་པ་ལྟར། ཁྱད་པར་དེ་
བཞི་དང་བྲལ་བའི་སངས་རྒྱས་ཀྱི་གསུང་གིས་ཞི་བ་མྱང་འདས་གདུལ་བྱའི་རྒྱུད་ལ་སྒྲུབ་ཚུལ།
ཇི་ལྟར་ལྷ་ནང་ལྷ་རྣམས་ཀྱི། །རྔ་སྒྲ་རང་གི་ལས་ལས་བྱུང༌། །དེ་བཞིན་འཇིག་རྟེན་ཐུབ་
པའི་ཆོས། །གསུང་བའང་རང་གི་ལས་ལས་བྱུང༌། །འབད་གནས་ལུས་དང་སེམས་བྲལ་
བའི། །སྒྲ་དེས་ཇི་ལྟར་ཞི་སྒྲུབ་ལྟར། །དེ་བཞིན་བཞི་དང་བྲལ་བ་ཡི། །ཆོས་འདིས་ཞི་བ་
སྒྲུབ་པར་བྱེད། །ཅེས་སོ། །ཐུགས་ཀྱི་ངོ་བོ་ནི། དབྱར་དུས་སྤྲིན་ལས་ཆར་བབ་སྟེ་ལོ་
ཏོག་ཕུན་ཚོགས་ཀྱི་རྒྱུར་འགྱུར་བ་ལྟར། སངས་རྒྱས་ཀྱི་ཐུགས་རྗེ་སྤྲིན་ལས་དམ་ཆོས་ཀྱི་
ཆར་བབ་པས་འགྲོ་བ་རྣམས་ཀྱི་མངོན་མཐོ་ངེས་ལེགས་ཀྱི་རྒྱུར་འགྱུར་ཚུལ། ཇི་ལྟར་དབྱར་
གྱི་དུས་ན་སྤྲིན། །ལོ་ཏོག་ཕུན་སུམ་ཚོགས་པའི་རྒྱུ། །ཆུ་ཡི་ཕུང་པོ་འབད་མེད་པར། །ས་
ལ་མངོན་པར་འབེབས་པ་ལྟར། དེ་བཞིན་ཐུགས་རྗེའི་སྤྲིན་ལས་ནི། །རྒྱལ་བའི་དམ་ཆོས་
ཆུ་ཡི་ཆར། །འགྲོ་བའི་དགེ་བའི་ལོ་ཏོག་རྒྱུ། །རྣམ་པར་རྟོག་པ་མེད་པར་འབེབས། །ཞེས་
སོགས་སོ། །འདི་གསུམ་གྱི་སྐུ་གསུང་ཐུགས་ཀྱི་འཕྲིན་ལས་མཚོན་ལ། དེ་གསུམ་གྱི་འཕྲིན་
ལས་ནི། ཚངས་པ་ཆེན་པོ་རང་གནས་ལས་མ་འཕོས་པར་འདོད་པའི་ཁམས་སུ་ཆགས་བྲལ་
སྒྲུབ་ཕྱིར་དུ་སྣང་བ་འབད་མེད་དུ་སྟོན་པ་ལྟར། ཐུབ་པ་རྟག་ཏུ་མཉམ་བཞག་ཆོས་སྐུ་ལས་
མ་བཞེངས་པར་སྐལ་ལྡན་རྣམས་ལ་སྐུ་དང་གསུང་གི་སྤྲུལ་བ་དུས་རྟག་ཏུ་སྟོན་ཏེ། ཇི་ལྟར་
ཚངས་པ་ཚངས་པ་ཡི། །གནས་ནས་འཕོ་བ་མེད་བཞིན་དུ། །ལྷ་ཡི་གནས་ནི་ཐམས་ཅད་
དུ༑ ༑སྣང་བ་འབད་མེད་སྟོན་པ་ལྟར། །དེ་བཞིན་ཐུབ་པ་ཆོས་སྐུ་ལས། །བསྐྱོད་པ་མེད་
པར་ཁམས་ཀུན་ཏུ། །སྐལ་ལྡན་རྣམས་ལ་འབད་མེད་པར། །སྤྲུལ་བ་དག་ནི་སྟོན་པརམ་ཛད།།

འགྲེལ་མཆན་སྐབས་བརྒྱད་པ། 443 འབྲས་བུ་ཆོས་སྐུ།
ཅེས་པས་སོ། །ཐུགས་ཀྱི་འཕྲིན་ལས་ནི། ཉི་མའི་འོད་ཀྱིས་དུས་གཅིག་ལ་པད་མ་སོགས་
རྒྱས་པ་ཡོན་ཏན་དང༌། ཀུ་མུད་ཁ་ཟུམ་པའི་སྐྱོན་དག་ལ་ཉི་མ་དེ་ལྟར་བྱའོ་སྙམ་པའི་རྟོག་
པ་མེད་པ་བཞིན་དུ། འཕྲིན་ལས་མཛད་པའི་སྐབས་སུ་ཐུགས་ཉི་མའི་འོད་ཀྱང་གདུལ་བྱའི་
ཕན་གནོད་ལ་རྣམ་རྟོག་ཅུང་ཟད་ཀྱང་མེད་པ་ནི། ཇི་ལྟར་ཉི་མས་གདུང་བའི་དུས་གཅིག་
ཚེ་ཉིད་ལ། །པད་སོགས་རྒྱས་དང་ཀུ་མུད་ད་ནི་རབ་ཟུམ་པ། །ཆུ་སྐྱེས་འབྱེད་དང་ཟུམ་
པའི་ཡོན་ཏན་སྐྱོན་དག་ལ། །ཉི་མ་རྟོག་མེད་འདིར་ནི་འཕགས་པའི་ཉི་དེ་བཞིན། །ཞེས་
པ་ལྟར་རོ། །གསང་བ་གསུམ་ལས་ཐུགས་ཀྱི་གསང་བ་ནི། ཡིད་བཞིན་གྱི་ནོར་བུ་ནི་རྟོག་
པ་མེད་ཀྱང་མཆོད་ཅིངགསོལ་བ་འདེབས་པ་རྣམས་ལ་ཟས་གོས་སོགས་གང་འདོད་ཀྱི་བསམ་
པ་རྫོགས་པར་བྱེད་པ་ལྟར། སངས་རྒྱས་རྣམས་ཀྱི་ཐུགས་ཡིད་བཞིན་གྱི་ནོར་བུས་གདུལ་
བྱ་བསམ་པ་ཐ་དད་པ་རྣམས་ལ་རྣམ་རྟོག་མེད་པར་མངོན་མཐོ་ངེས་ལེགས་སྒྲུབ་པའི་ཐབས་
སྣ་ཚོགས་པའི་ཆོས་ཐོས་པར་མཛད་པ་ཐུགས་ཀྱི་གསང་བ་ཡིན་པས་དེ་ལ་རྣམ་རྟོག་མེད་པ་
དཔེར་མཚོན་ན། ཇི་ལྟར་ཡིད་བཞིན་ནོར་བུ་ནི། །རྟོག་པ་མེད་ཀྱང་ཅིག་ཅར་དུ། །སྤྱོད་
ཡུལ་གནས་པ་རྣམས་ཀྱི་ནི། །བསམ་ཀུན་སོ་སོར་རྫོགས་བྱེད་ལྟར། །དེ་བཞིན་སངས་
རྒྱས་ཡིད་བཞིན་ལ། །བརྟེན་ནས་བསམ་པ་ཐ་དད་རྣམས། །སྣ་ཚོགས་ཆོས་ནི་ཐོས་གྱུར་
ཀྱང༌། །དེ་བཞིན་དེ་ལ་རྣམ་མི་རྟོག །ཅེས་པས་སོ། །གསུང་གི་གསང་བ་ནི། སྒྲ་བརྙན་
བྲག་ཅ་ནི། སྐྱེས་བུ་གཞན་གྱི་ངག་གི་རྣམ་རིག་ལས་བྱུང་ཡང་སྒྲ་དེ་ལ་ཀུན་སློང་གི་རྣམ་
རྟོག་མེད་ཅིང་བྱེད་པ་ལྕེ་རྐན་སོགས་དང་ཕྲད་པའི་བཟོ་མེད་པ་དང་དུང་སྒྲ་ལྟར་ཕྱི་དང་རྣམ་
རྟོག་ལྟར་ནང་ན་མི་གནས་པའི་ཁྱད་པར་བཞི་དང་ལྡན་པ་བཞིན་དུ། སངས་རྒྱས་ཀྱི་གསུང་
ཡང་གདུལ་བྱའི་དད་པས་ཀུན་ནས་བསླང་པས་ཕྱག་འཚལ་བ་ལ་སོགས་པའི་གཞན་གྱི་རྣམ་
རིག་ཙམ་ལས་བྱུང་བ་དང་ཀུན་སློང་གི་རྟོག་པ་མེད་པ་དང་ལྕེ་རྐན་སོགས་ཕྲད་པའི་བཟོ་མེད་
ཅིང་ཕྱི་དང་ནད་དང་གནས་པ་མ་ཡིན་པ་སྟེ། ཇི་ལྟར་སྒྲ་བརྙན་གྱི་ནི་སྒྲ། །གཞན་གྱི་རྣམ་

འགྲེལ་མཆན་སྐབས་བརྒྱད་པ། 444 འབྲས་བུ་ཆོས་སྐུ།
རིག་ལས་བྱུང་བ། །རྣམ་རྟོག་མེད་ཅིང་བཟོ་མེད་ལ། །ཕྱི་དང་ནང་ལ་མི་གནས་ལྟར།།
དེ་བཞིན་དེ་བཞིན་གཤེགས་པའི་གསུང༌། །གཞན་གྱི་རྣམ་རིག་ལས་བྱུང་བ། །རྣམ་པར་
རྟོག་མེད་བསམ་མེད་པ། །ཕྱི་དང་ནང་ན་གནས་མ་ཡིན། །ཞེས་པས་སོ། །སྐུའི་གསང་
བ་ནི། ནམ་མཁའ་གཟུགས་སུ་མེད་ཅིང་དགག་བྱ་བཅད་པ་ལ་མ་ལྟོས་པར་སྣང་ང་མེད་
ལ་ཡོངས་གཅོད་དུ་དམིགས་པ་མེད་ཅིང་རྟེན་མེད་ལ་མིག་གི་ཡུལ་ལས་འདས་པ་དང་གཟུགས་
མེད་འདིའོ་ཞེས་བསྟན་དུ་མེད་ཅིང་ནམ་མཁའ་ལ་མཐོ་དམའ་སོགས་སྣང་ཡང་དེ་ལྟར་དུ་
གྲུབ་པ་མིན་པ་བཞིན་དུ། གསར་དུ་སངས་རྒྱས་པ་དང་མྱ་ངན་ལས་འདས་པ་སོགས་སངས་
རྒྱས་ཀྱི་སྐུ་མཐོང་ཡང་ཚུལ་བསྟན་ལས་དོན་དངོས་གནས་ལ་གྲུབ་པ་ནི། ཅུང་ཟད་མེད་
ཅིང་སྣང་བ་མེད། །དམིགས་པ་མེད་ཅིང་རྟེན་མེད་ལ། །མིག་གི་ལམ་ལས་རབ་འདས་
པ༑ ༑གཟུགས་མེད་བསྟན་དུ་མེད་པ་ཡི། །མཁའ་ལ་ཇི་ལྟར་མཐོ་དང་དམའ། །མཐོང་
ཡང་དེ་ནི་དེ་ལྟར་མིན། །དེ་བཞིན་སངས་རྒྱས་ཐམས་ཅད་ལ། །མཐོང་ཡང་དེ་ནི་དེ་ལྟར་
མིན། །ཞེས་པས་བསྟན་ཏོ། །སྐུ་གདུལ་བྱ་ལ་དུས་གཅིག་ཏུ་མཛད་པ་བཅུ་གཉིས་སོགས་
སྣ་ཚོགས་སུ་སྣང་བ་སྟོན་པ་སྐུའི་གསང་བ་ལ་འཇོག་གི་ཐུབ་པའི་སྐུ་ལྟ་བུ་སྐུའི་གསང་བ་ལ་
མི་འཇོག་སྟེ། འཇོག་ན་སྐུ་གསུང་ཐུགས་གསུམ་དང་དེའི་གསང་གསུམ་འདྲ་དགོས་ལ། དེ་
ལྟར་ན་སྐུ་གསུང་ཐུགས་ཀྱི་གསང་བ་གསུམ་ཤིན་ཏུ་ལྐོག་གྱུར་མ་ཡིན་པར་ཐལ་ལོ། །དེས་
ན་དེའི་གསང་བ་གསུམ་གང་རུང་ལ་ཤེས་པ་དང་སྒྲ་སོགས་ཡོད་མེད་དཔྱད། དེ་དག་ཐམས་
ཅད་ཀྱི་རྟེན་ཐུགས་རྗེ་ཆེན་པོ་མཚོན་བྱེད་ཀྱི་དཔེ་ནི། ས་ལས་སྐྱེས་པའི་ལོ་ཏོག་སོགས་ཀུན་
ལ་བདག་ནི་སས་བསྐྱེད་པའོ་སྙམ་པ་དང་ས་ལ་ཡང་འདི་དག་བདག་གིས་བསྐྱེད་པར་བྱའོ་
སྙམ་པའི་རྟོག་པ་མེད་ཀྱང་ས་ལ་བརྟེན་ནས་དེ་དག་གོང་དུ་འཕེལ་བ་དང་རྒྱུན་བརྟན་པ་དང་
ཡལ་ག་སོགས་ཡངས་ཤིང་རྒྱས་པར་འགྱུར་བ་ལྟར། སངས་རྒྱས་ཀྱི་ཐུགས་རྗེའི་ས་ལ་ཡང་
སེམས་ཅན་གྱི་དོན་བྱའོ་སྙམ་པའི་རྣམ་པར་རྟོག་པ་མེད་ཀྱང་དེ་ལ་རྟེན་ནས་འགྲོ་བའི་དགེ་

འགྲེལ་མཆན་སྐབས་བརྒྱད་པ། 445 འབྲས་བུ་ཆོས་སྐུ།
བའི་རྩ་བ་མ་ལུས་པ་སྔར་མེད་གསར་དུ་སྐྱེ་བ་དང་གོང་འཕེལ་དུ་འགྱུར་བ་དང་འཕེལ་བ་
མཐར་ཕྱིན་པར་མཛད་དེ། ཇི་ལྟར་ས་ལས་སྐྱེས་པ་ཀུན། །རྟོག་མེད་ས་ལ་བརྟེན་ནས་
ནི༑ ༑འཕེལ་དང་བརྟེན་དང་ཡངས་འགྱུར་ལྟར། །དེ་བཞིན་རྫོགས་པའི་སངས་རྒྱས་ས།།
རྣམ་རྟོག་མེད་པ་ལ་བརྟེན་ནས། །འགྲོ་བའི་དགེ་བའི་རྩ་བ་ནི། །མ་ལུས་པར་ནི་འཕེལ་
བར་འགྱུར༌། །ཞེས་གསུངས་པས་སོ། །གསེར་ཕྲེང་ལས། མཛད་པ་ནི་ཆོས་སྐུའི་བདག་
རྐྱེན་ལས་བྱུང་བའི་རྣམ་དཀར་གྱི་ཡོན་ཏན་ནོ། །ཞེས་པ་ལྟར། འཕྲིན་ལས་མཛད་པ་པོ་
དང་འཕྲིན་ལས་ལ་ངོ་བོ་ཉིད་སྐུ་སོགས་འདུས་མ་བྱས་མི་འཇོག་ལ། བསྔགས་འོས་བསྔགས་
བསྟོད་ལས། ཁྱོད་ཀྱིས་གང་ལས་འགྲོ་བ་དག །མ་དྲངས་རྒུད་པ་དེ་གང་མཆིས། །གང་
དང་འཇིག་རྟེན་མ་སྤྲད་པའི། །ཕུན་ཚོགས་དེ་ཡང་གང་ཞིག་མཆིས། །ཞེས་དང༌། རྣམ་
འགྲེལ་ཊཱིཀ་ཆེན་ལས། གདུལ་བྱ་རྣམས་ཀྱི་རྒྱུད་ཀྱི་མངོན་པར་མཐོ་བ་དང་ངེས་པར་ལེགས་
པའི་རང་བཞིན་གྱི་དགེ་ལེགས་ནི་འཕྲིན་ལས་ཀྱི་ངོ་བོ་ཡིན་ནོ། །ཞེས་པ་ལྟར། མངོན་མཐོ་
ངེས་ལེགས་ཀྱིས་བསྡུས་པའི་འདུས་བྱས་ཐམས་ཅད་སངས་རྒྱས་ཀྱི་འཕྲིན་ལས་ཡིན་པས།
སྤང་བྱ་དང་ལུང་མ་བསྟན་སོགས་ཡོད་ལ། དགེ་བ་ལ་དེས་ཁྱབ་པར་གསུངས་སོ། །དབྱེ་
ན༑ གསེར་ཕྲེང་ལས། བྱ་བ་དེ་ཉིད་ཀྱང་བྱེད་པ་པོ་ལ་ཡོད་པ་དང་གདུལ་བྱ་ལ་ཡོད་པའི་
ཐར་ལམ་སོགས་ནི་བྱ་བ་ཡུལ་ལ་ཡོད་པའི་ཕྲིན་ལས་ཡིན་ནོ། །དེའི་ཕྱིར་སངས་རྒྱས་ཀྱིས་
གདུལ་བྱ་ལམ་དང་ལམ་གྱི་རྟེན་ལ་འགོད་པ་ནི་གཉིས་ཀ་ལ་ཡོད་ལ། བཀོད་པའི་ཆ་ནི་གདུལ་
བྱ་ལ་ཡོད་དེ། དཔེར་ན་སྐྱེས་བུས་ཤིང་གཤགས་པའི་རྩོལ་བ་ནི་སྐྱེས་བུ་ལ་ཡོད་ཅིང་། ཤིང་
དུམ་བུར་གཤགས་པའི་ཆ་ཡུལ་ལ་ཡོད་པ་བཞིན་ནོ། །ཞེས་པ་ལྟར། བྱེད་པ་པོ་རང་ལ་
ཡོད་པའི་འཕྲིན་ལ་ཉེར་བདུན་སངས་རྒྱས་ལ་ཡོད་པས་མི་འགལ་ལ། བྱ་བ་ཡུལ་ལ་ཡོད་
པའི་འཕྲིན་ལས་ཉེར་བདུན་འགལ་བར་གསུངས་ལ། དེ་དག་ལ་སྐུ་གསུམ་ལམ་ལྔ་དགེ་བ་
ལུང་མ་བསྟན་གཉིས་ཡོད་མེད་སོགས་དཔྱད་བྱ་མང་ངོ་། །དེ་ལ་དགོངས་ནས་དག་ལྡན་

འགྲེལ་མཆན་སྐབས་བརྒྱད་པ། 446 འབྲས་བུ་ཆོས་སྐུ།
ལས། བྱེད་པ་པོ་ལ་ཡོད་པའི་འཕྲིན་ལས་སུ་གསུངས་ལ། འཕགས་སེང་གིས་ཡུལ་ལ་ཡོད་
པའི་འཕྲིན་ལས་སུ་གསུངས་པས་མི་འགལ་བར་གསུངས་སོ། །སྐུའི་འཕྲིན་ལས་ནི། གསེར་
ཕྲེང་ལས། འོད་འགྱེད་པ་དང་གོམས་པ་འདོར་བ་དང་སྤྱན་འབྱེད་པ་སོགས་ཀྱིས་སེམས་
ཅན་འདུལ་བའི་སྐུའི་འཕྲིན་ལས། ཞེས་པ་ལྟར་སེམས་ཅན་འདུལ་ཕྱིར་སྐུ་ལས་འོད་ཟེར
འགྱེད་པ་སྤྱོད་ལམ་བཞི་བྱེད་པ་སོགས་དང་ལོངས་སྤྲུལ་གྱི་སྐུ་རྣམས་འཇོག་ལ། གསུང་
གི་འཕྲིན་ལས་ནི། རྗེ་རིན་པོ་ཆེས། མཛད་པ་ཀུན་ལས་གསུང་གི་ནི། མཛད་པ་མཆོག་
ཡིན། ཞེས་པ་ལྟར། གསུང་རབ་ཐམས་ཅད་དང་གསུང་གི་འཕྲིན་ལས་ཀྱི་ཁྱད་པར་གསུམ་
གདུལ་བྱའི་བློ་དང་འཚམ་པར་འདོམས་པ་དང་བག་ཡོད་པའི་གནས་ཐར་བ་སོགས་ལ་སྦྱོར་
བ་དང༌། ཉེར་འཚེ་སོགས་ལས་སྐྱོབས་པ་ལྷ་རྣམས་ལྷ་མིན་གྱི་གཡུལ་ལས་རྒྱལ་བར་བྱེད་
པ་སོགས་སོ། །ཐུགས་ཀྱི་འཕྲིན་ལས་ནི། རྒྱུད་བླ་མ་ལས། ཐུགས་རྗེའི་བདག་ཉིད་སྣ་
ཚོགས་མདོག་འབྱེད་འོད་ཚོགས་ཀྱིས། །གསལ་བ་དག་ནི་འགྲོ་ལ་ཤེས་བྱའི་དོན་སྟོན་མཛད།།
སངས་རྒྱས་གྲོང་དུ་གཤེགས་ཚེ་མིག་དང་མི་ལྡན་པ་ཡི་སྐྱེ་བོ་རྣམས། །མཐོང་ཞིང་དོན་
མེད་ཚོགས་བྲལ་དོན་དེ་མཐོང་བ་ལས་ནི་མྱོང་བ་དང༌། །གཏི་མུག་གིས་ལྡོངས་སྲིད་པའི་
འཚོར་ལྷུང་ལྟ་བའི་མུན་པས་སྒྲིབ་པ་རྣམས། །སངས་རྒྱས་ཉི་མའི་འོད་ཀྱིས་བློ་སྣང་མ་མཐོང་
བ་ཡིས་གནས་མཐོང་འགྱུར། །ཞེས་པ་ལྟར། ཐུགས་ཀྱི་འོད་ཟེར་བཀྱེ་བས་ཆོས་སྟོན་པ་
དང་། མ་རིག་པ་སོགས་འཇོམས་པ་དང༌། སངས་རྒྱས་གྲོང་དུ་གཤེགས་ཚེ་ལོང་པས་གཟུགས་
མཐོང་བ་དང་། སྲིད་པའི་མཚོར་ལྷུང་བ་སོགས་ཐར་བ་དང་ཐམས་ཅད་མཁྱེན་པ་ཐོང་པར་
མཛད་པ་སོགས་ཐུགས་ཀྱི་འཕྲིན་ལས་ཡིན་པས་སོ། །སྤྱིར་འཕྲིན་ལས་དེ་གསུམ་ནང་ཕན་
ཚུན་མུ་བཞི་ཡོད་མེད་སོགས་མང་ཡང་མ་སྤྲོས་སོ། །གཉིས་པ་ཚིག་དོན་གཞན་གྱི་གོ་རིམ་
ཀྱང་དོན་བདུན་ཅུའི་དང་པོ་དང་ཐ་མ་ལ་བརྟེན་ནས་རིག་པར་བྱ་བ་ནི། འགྲེལ་བ་འདིར་
དང་པོར་སེམས་བསྐྱེད་དང་མཐར་འཕྲིན་ལས་ལ་ས་མཚམས་ཀྱི་སྐྱེ་རིམ་བརྗོད་ནས་ཚིག་

འགྲེལ་མཆན་སྐབས་བརྒྱད་པ། 447 འབྲས་བུ་ཆོས་སྐུ།
དོན་བར་བ་རྣམས་ལ་མི་སྨོས་པ་ཅི་ཞེ་ན། ཡན་ལག་རྒྱས་བཤད་ཀྱི་༼ཁ༽སེམས་སྐྱེད་པ་
༼ཀ༽དང་པོ་༼ག༽དང་ཐ་མའི་འཕྲིན་ལས་ལ་ས་མཚམས་བསྟན་པ་གོ་རིམ་བསྟན་པའི་
རིམ་པ་དེས་ཤུགས་ལ་མ་བརྗོད་པའི་ལྷག་མ་བར་གྱི་ཚིག་གི་དོན་གདམས་ངག་ནས་སྤྲུལ་
སྐུའི་བར་རེ་དགུ་བོ་རྣམས་ཀྱི་ས་མཚམས་ཀྱི་གོ་རིམས་ཀྱང་ཁོང་དུ་ཆུད་པར་བྱ་སྟེ། བར་
ཚིག་ལྷག་མ་རྣམས་ཀྱི་ས་མཚམས་འདིར་དངོས་སུ་མ་སྨོས་པའི་རྒྱུ་མཚན་ནི་ཚིག་མངས་
སུ་དོགས་པས་བདུག་གིས་ནི་མ་བྲིས་སོ། །འདིའི་དོན་ཚིག་གསལ་ལས། དེ་དག་གི་
ལས་དེ་ལྟར་བསྟན་པས་ཞེས་བྱ་བ་ནི་རང་རང་གི་གནས་སྐབས་ཀྱི་བྱ་བ་དང་ཡོན་ཏན་དང་
རང་བཞིན་བསྟན་པའོ། །གོ་རིམ་བསྟན་པའི་རིམ་པ་ཞེས་པ་ནི་ལས་དང་པོ་བའི་ས་ནས་
སངས་རྒྱས་ཀྱི་སའི་བར་དུ་རིམ་པ་མ་འཁྲུགས་པར་བསྟན་པས་སོ། །ཞེས་ལས་བསྟན་པས་
འཕྲིན་ལས་སེམས་བསྐྱེད་དང་འཕྲིན་ལས་གཉིས་ཀྱི་སྐབས་རང་གི་བྱ་བ་ཡོན་ཏན་རང་བཞིན་
བསྟན་པར་སྦྱར་ལ། རིམ་པས་ཞེས་པའི་བྱེད་ཚིག་དོར་ནས་ལས་དང་པོ་ནས་སངས་རྒྱས་
ཀྱི་སའི་བར་གོ་རིམ་མ་འཁྲུགས་པར་བསྟན་པ་ཞེས་པ་ཕྱོགས་སུ་མ་སོང་བས། གསེར་ཕྲེང་
ལས། འགྲིག་རྒྱུ་མེད་དོ། །ཞེས་གསུངས་ནས་ཐ་མའི་ལས་ཞེས་པའི་དྲུག་སྒྲ་གཞི་མཐུན་
པའི་བསྡུ་བ་བྱས་ན་ལེགས་སོ། །ཞེས་གསུངས་སོ། །རྣམ་བཤད་ལས། དོན་བདུན་ཅུའི་
དང་པོ་སེམས་བསྐྱེད་དང་ཐ་མའི་འཕྲིན་ལས་བསྟན་པའི་གོ་རིམ། ཞེས་པ་དང༌། བར་
གྱི་ཚིག་དོན་དྲུག་ཅུ་རྩ་བརྒྱད་ཀྱི་གསུངས་པ། བུ་ཉ་སོགས་ལྟར་འཕགས་ལུགས་ཀྱི་དོན་བདུན་
ཅུའི་དབང་དུ་བྱས་ཀྱི་སློབ་དཔོན་ལུགས་མིན་ཏེ། ཉ་ཊཱིག་ལས། ཨཱརྱ་ལྟར་ན་དོན་བདུན་
ཅུའི་དང་པོ་དང་སློབ་དཔོན་ལྟར་ན། དེར་མི་རུང་སྟེ་འཕྲིན་ལས་བདུན་ཅུའི་གྲངས་མིན་
པས་སོ། །དེས་ན་ཡན་ལག་རྒྱས་བཤད་ཀྱི་དང་པོ་ཞེས་སོགས་ལྟར་སློབ་དཔོན་གྱི་ལུགས་
སྔར་ལྟར་རོ། །རྟོགས་སྣང་ལས། སྔར་ཇི་སྐད་བཤད་པའི་ཚུལ་དེ་ལྟར་རང་ལ་བརྟེན་
པའི་རྒྱུའི་གཙོ་བོ་དོན་བདུན་ཅུའི་དང་པོ་སེམས་བསྐྱེད་པ་བསྟན་པ་ན་གྲོགས་ཅན་སེམས་བསྐྱེད་

འགྲེལ་མཆན་སྐབས་བརྒྱད་པ། 448 འབྲས་བུ་ཆོས་སྐུ།
ཀྱི་དབྱེ་བ་ཉེར་གཉིས་སུ་ཕྱེ་ནས་ལས་དང་པོ་བའི་སེམས་བསྐྱེད་ནས་སངས་རྒྱས་ཀྱི་སའི་བར་
གྱི་སེམས་བསྐྱེད་བསྟན་པའི་གོ་རིམ་དངོས་སུ་བསྟན་པའི་རིམ་པས་ལྷག་མ་བར་གྱི་ཚིག་གི་
དོན་གྲོགས་སུ་གྱུར་བའི་ལམ་རྣམས་ཀྱིས་ཉམས་སུ་ལེན་པའི་གོ་རིམ་ཀྱང་ཤུགས་ལ་ཁོང་
དུ་ཆུད་པར་བྱ་ཞིང་། གཞན་ལ་བརྟེན་པའི་རྐྱེན་གྱི་གཙོ་བོ་དོན་བདུན་ཅུའི་ཐ་མ་འཕྲིན་
ལས་སྟོན་པ་ན་གདུལ་བྱ་མངོན་མཐོ་ལ་འགོད་པ་ནས་མི་གནས་པའི་མྱང་འདས་ལ་འགོད་
པའི་བར་བསྟན་པའི་གོ་རིམ་དངོས་སུ་བསྟན་པའི་རིམ་པས་ལྷག་མ་བར་གྱི་ཚིག་དོན་གདུལ་
བྱའི་རྒྱུད་ལ་སྐྱེ་བའི་ཡོན་ཏན་རྣམས་ཇི་ལྟར་སྐྱེ་ཚུལ་གྱི་གོ་རིམ་ཀྱང་ཤུགས་ལ་ཁོང་དུ་ཆུད་
པར་བྱ་སྟེ། འོན་ཀྱང་དངོས་སུ་བཀོད་ན་ཚིག་མངས་སུ་དོགས་ནས་སེང་བཟང་བདག་གིས་
མ་བྲིས་སོ། །ཞེས་རང་ལ་བརྟེན་པའི་རྒྱུའི་གཙོ་བོ་གྲོགས་ཅན་སེམས་སྐྱེད་ཀྱི་སྐྱེ་རིམ་དངོས་
སུ་བསྟན་པའི་རིམ་པས་ལྷག་མ་ཡན་ལག་རྒྱས་བཤད་ཀྱི་བར་ཚིག་རྣམས་ཀྱི་དོན་སེམས་བསྐྱེད་
ཀྱི་གྲོགས་སུ་གྱུར་བའི་ལམ་རྣམས་ཀྱིས་ཉམས་སུ་ལེན་པའི་གོ་རིམ་ཀྱང་ཤུགས་ཀྱིས་ཤེས་
ལ༑ གཞན་ལ་བརྟེན་པའི་རྐྱེན་གྱི་གཙོ་བོ་འཕྲིན་ལས་སྟོན་པ་ན་མངོན་མཐོ་ནས་མི་གནས་
པའི་མྱ་མདས་ལ་འགོད་པའི་བར་གྱི་གོ་རིམ་དངོས་སུ་བསྟན་པའི་རིམ་པས། ལྷག་མ་བར་
གྱི་ཚིག་དོན་གྱི་ཡོན་ཏན་རྣམས་གདུལ་བྱའི་རྒྱུད་ལ་སྐྱེ་ཚུལ་གྱི་གོ་རིམ་ཀྱང་ཤུགས་ལ་ཁོང་
དུ་ཆུད་པའི་དོན་དུ་བཀྲལ་བ་ནི། གསེར་ཕྲེང་རྣམ་བཤད་སོགས་དང་ཚིག་ཟིན་མི་འདྲ་ཡང་
གནད་ཆེ་སྟེ། འགྲེལ་ཚིག་འདིས་ཡན་ལག་རྒྱས་བཤད་ཀྱི་ཚིག་དོན་བདུན་ཅུ་བོ་རེ་རེའི་
སྐབས་སུ་བཤེས་གཉེན་བསྟེན་ཚུལ་ནས་སངས་རྒྱས་ཀྱི་སའི་བར་གྱི་ལམ་གྱི་ལུས་ཡོངས་རྫོགས་
རེ་བསྟན་པར་གསུངས་པར་དགོངས་པ་གཅིག་གོ །དེས་ན་ཁ་ཅིག་གིས་ཚིག་དོན་དང་པོ་
དང་ཐ་མ་ལྟར་ཐམས་ཅད་ཀྱིས་འཆད་ན་ཐེག་ཆེན་གྱི་ལམ་ཡོངས་སུ་རྫོགས་པ་ལན་བདུན་
ཅུ་བསྟན་དགོས་པས་བཟློས་སྐྱོན་ཆགས་པར་འགྱུར་རོ་ཞེ་ན། ཁྱོད་ལྟར་ན་སེམས་བསྐྱེད་
དང་འཕྲིན་ལས་ཀྱི་སྐབས་སུ་ལམ་གྱི་རིམ་པ་ཐམས་ཅད་དངོས་སུ་སྟོན་ན་དེར་མངོན་རྟོགས་

འབྲས་བུ་ཆོས་སྐུ།449འགྲེལ་མཆན་སྐབས་བརྒྱད་པ།
རྒྱན་ཚང་བར་བྲིས་ཟིན་པས་ལྷག་མ་རྣམས་དང་ཟློས་པའི་ཉེས་བར་འགྱུར་ལ། རྗོད་བྱེད་
སེལ་བས་འཇུག་པས་སྒྲ་གཅིག་གིས་དོན་ཐམས་ཅད་དངོས་སུ་སྟོན་མི་ནུས་པས། དོན་ལྡོག་
གཅིག་ཡིན་ཀྱང་དགོས་པ་མི་འདྲ་བའི་ཁྱད་པར་གྱིས་ལན་དུ་མར་བསྟན་པས་ཟློས་སྐྱོན་མེད་
དེ༑ སེམས་བསྐྱེད་དང་སྟོང་ཉིད་ལྟ་བུ་ཚོགས་སྦྱོར་གཉིས་ཀའི་སྐབས་སུ་དངོས་སུ་བསྟན་
པ་གཉིས་ཀའི་སྐབས་སུ་བསྒོམ་པར་ཤེས་པའི་ཕྱིར་དང༌། སྟོང་ཉིད་དམིགས་པའི་སྐབས་
སུ་དངོས་སུ་བསྟན་པ་ནི་མིང་གི་རྣམ་གྲངས་ལ་མཁས་པ་བྱ་ཕྱིར་ཡིན་པ་དགོས་པ་མི་འདྲ་
བར་རྣམ་བཤད་ལས་གསུངས་པས། བྱང་ཆུབ་ལམ་གྱི་རིམ་པ་ཉམས་སུ་ལེན་ཚུལ་མཐའ་
ཆོད་པར་ཤེས་པ་ལ་ཡུམ་གྱི་མདོ་དང་མངོན་རྟོགས་རྒྱན་གྱིས་ལམ་ཉམས་སུ་ལེན་ཚུལ་སྟོན་
པ་འདི་ངེས་པར་ཤེས་དགོས་པས་འདི་ལ་འབད་པར་བྱའོ། །
སྐབས་བསྡུ་བ།
གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་
བཅོས་མངོན་པར་རྟོགས་པའི་རྒྱན་ཅེས་བྱ་བ་ལས། སྐབས་བརྒྱད་ཀྱི་བརྒྱད་པའི་འགྲེལ་
པ་སྟེ་ཐ་མའོ། །སྨྲས་པ། སྦྱོར་བ་བཞི་ཡི་བང་རིམ་ལ་སྤྱོད་པའི། །རྒྱལ་སྲས་དཔའ་བོ་
རྣམ་སད་རྣམ་པ་བཞིས། །མི་མཐུན་བདུད་བཞིའི་ལྷ་མིན་གཡུལ་བཅོམ་སྟེ། །སྐུ་བཞིའི་
ལྷ་དབང་སུམ་རྩེན་དཔལ་ལ་རེག །མཁྱེན་པའི་སྤྱན་སྟོང་མངའ་བའི་ལྷ་དབང་གིས། །སྤྲུལ་
པའི་སྣང་བརྙན་རྟག་ཏུ་སྤྲོ་བ་ཡི། །ཉེར་བདུན་མཛད་པས་འགྲོ་རྣམས་སྐྱོངས་པའི་ཚུལ། །ཡུམ་
དོན་ཇི་བཞིན་གསར་བར་བྱས་ཟིན་ཏོ། །ཅེས་ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་
གི་བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་ཆུང་དོན་གསལ་བའི་མཆན་འགྲེལ་
ཀུན་བཟང་ཞིང་གི་ཉི་མ་ཐར་འདོད་མུན་སེལ་ལས། སྐབས་བརྒྱད་པའི་མཆན་འགྲེལ་བྱས་
ཟིན་ཏོ། །

འགྲེལ་མཚན་སྐབས་བརྒྱད་པ། 450 འབྲས་བུ་ཆོས་སྐུ།
བསྡུས་དོན་གཞན་བསྟན་པ།
གསུམ་པ་བསྡུས་དོན་གཞན་བསྟན་པ་ལ། དོན་དྲུག་ཏུ་བསྡུ་བ་དང༌། དོན་གསུམ་
དུ་བསྡུ་བའོ། །དང་པོ་ལ་གསུམ་གྱི་དང་པོ་མཚམས་སྦྱར་བ་ནི། དོན་གྱི་སྤྲོས་པ་རྒྱས་པ་
ལ་དགའ་བའི་སེམས་ཅན་ལ་ཕན་གདགས་པར་བྱ་བའི་དོན་དུ་དེ་ལྟར་དོན་བརྒྱད་ཀྱི་
སྒོ་ནས་བསྡུས་དོན་རྣམ་པར་བཤད་ནས། ཡང་དེ་ལས་འབྲིང་དུ་དགའ་བའི་གང་ཟག་
ལ་བསྡུས་པའི་དོན་གཞན་དུ་དྲུག་ཏུ་བསྡུས་ནས་རྣམ་པར་བཤད་པ། གཉིས་པ་རྩ་བ་ནི།
གསེར་ཕྲེང་ལས། འདི་དང་འོག་མ་གཉིས་ལ། ཤེས་རབ་ཕ་རོལ་ཕྱིན་པ་ནི། །དངོས་པོ་
དྲུག་གིས་ཡང་དག་བཤད། །ཅེས་དང༌། དངོས་པོ་གསུམ་གྱིས་ཡང་དག་བཤད་ཅེས་
འཇམ་གསར་གྱིས་སྦྱར་བ་ལྟར་ནི་འཐད་དོ། །ཅེས་པ་ལྟར་ཚིག་དེ་གཉིས་མགོར་སྦྱར་ནས་
ཤེར་མདོ་རྒྱས་འབྲིང་བསྡུས་གསུམ་གྱི་དོན་བསྡུས་པ་ས་དྲུག་གིས་དོན་བསྡུས་ཏེ་བཤད་ཚུལ་
ནི༑ མཁྱེན་གསུམ་གྱི་ངོ་བོར་གྱུར་པའི་མཚན་ཉིད་དང༌། མཁྱེན་གསུམ་གྱི་ཉམས་ལེན་
དེ་ཡི་རྣམ་རྫོགས་སྦྱོར་བ་དང་། །སྦྱོར་བ་དེ་རབ་ཏུ་གྱུར་བ་སྒོམ་བྱུང་གི་རྩེ་སྦྱོར་དང་།
མཁྱེན་གསུམ་གྱི་རྣམ་པ་དེ་ཡི་ཉམས་ལེན་གྱི་གོ་རིམ་མཐར་གྱིས་བསྒོམ་པ་དང༌། །མཁྱེན་
གསུམ་དེའི་སྦྱོར་བ་མཐའ་འམ་མཐར་ཐུག་པ་སྐད་ཅིག་མ་དང༌། མཁྱེན་གསུམ་དེ་ཡི་
རྣམ་སྨིན་ནི། །ཆོས་སྐུ་དང༌། དེ་ལྟར་དོན་བསྡུས་བརྒྱད་ལས་གཞན་ཏེ་རྣམ་པ་དྲུག་
ཏུ་ཤེས་བྱའོ། །
གསུམ་པ་འགྲེལ་བ་ལ་གཉིས། སོ་སོར་བཤད་པ་དང༌། དོན་བསྡུས་ནས་ཚིག་དོན་
རྒྱས་པ་སྔ་མ་ལ་ཁ་འཕང་བའོ། །དང་པོ་ནི་ཅེས་བྱ་བ་གསུངས་ཏེ། མངོན་རྟོགས་དྲུག་
གི་དང་པོར་རྣམ་པ་ཐམས་ཅད་མཁྱེན་པ་ཉིད་ལ་སོགས་པ་ཐམས་ཅད་མཁྱེན་པ་ཉིད་
གསུམ་ནི་ཆོས་ཅན། མཁྱེན་གསུམ་གྱི་རྣམ་པ་ཐོས་བསམ་གྱིས་ཤེས་པར་བྱས་ནས་མངོན་

འབྲས་བུ་ཆོས་སྐུ།
འགྲེལ་མཆན་སྐབས་བརྒྱད་པ། 451
པར་མཚོན་པར་བྱ་བའི་གནས་སམ་ཆོས་སུམ་ཅུའི་མཚོན་པར་བྱ་བའི་གནས་ཉིད་ཡིན་
པས་ན། སྦྱོར་བའི་འཛིན་སྟངས་ཀྱི་ཡུལ་དུ་མཚོན་པར་བྱ་བའི་མཚན་ཉིད་དོ། །ཉི་སྣང་
ལྟར་ན་ཤེར་ཕྱིན་མཚོན་བྱེད་ཀྱི་མཚན་ཉིད་དང༌། གསེར་ཕྲེང་རྣམ་བཤད་དུ་མཚོན་བྱ་
ལ་མཚན་ཉིད་ཀྱི་སྒྲ་སྦྱར་རོ། །བུས་ཡུལ་གཞི་ལམ་རྣམ་གསུམ་མཚོན་པར་བྱ་བའི་མཚན་
ཉིད། ཅེས་དང་། ཡེ་ཤེས་ཞབས་ཀྱིས་བླང་དོར་གྱི་མཚན་ཉིད་ཅེས་པ་དོན་མིན་གསུངས།
དེ་ནས་ཞེས་པ་རྣམས་བཤད་པའི་རིམ་པའོ། །སྒོམ་པའི་དགོས་པ་དབངདུ་བྱ་བའི་ཕྱིར་
རོ༑ ༑༼ཁ༽རྣམ་ཀུན་འདིས་ཐམས་ཅད་མཁྱེན་པ་ཉིད་གསུམ་གྱི་རྣམ་པ་སྒོམ་པ་སྦྱོར་
བས་ནའོ། །༼ཀ༽རྣམ་པ་ཐམས་ཅད་མངོན་པར་རྫོགས་པར་རྟོགས་པ་ནི་ཆོས་ཅན།
ཐམས་ཅད་མཁྱེན་པ་ཉིད་གསུམ་གྱི་རྣམ་པ་ཉམས་སུ་ལེན་པའི་སྦྱོར་བ་ཡིན་ཏེའོ། །དེ་
༼ག༽ནས་༼༢༽སྔར་རྣམ་རྫོགས་སྦྱོར་བ་ཤིན་ཏུ་གོམས་པས་སྟོང་ཉིད་རྟོགས་པའི་སྒོམ་
བྱུང་གིས་ཟིན་པས་ཕུལ་དུ་བྱུང་བར་འགྲོ་བའི་ཕྱིར་༼༡༽རྩེ་མོའི་མངོན་པར་རྟོགས་པ་
ནི་ཆོས་ཅན། ཐམས་ཅད་མཁྱེན་པ་ཉིད་གསུམ་གྱི་རྣམ་པ་སྒོམ་བྱུང་གིས་གོམས་པ་རབ་
ཀྱི་གནས་སྐབས་ཡིན་ནོའམ་ཡིན་ཏེ། ༼༣༽དེ་ནས་༼ག༽དེའི་དགོས་པ་ཡོད་དེ། སྔར་
རྟོགས་པའི་དངོས་པོ་སྐད་ཅིག་མ་གཅིག་ལ་ངེས་པར་བྱ་བའི་ཆེད་དུ་ཡིན་པའི་ཕྱིར། ༼ཁ༽
སྐབས་དང་པོ་གསུམ་དུ་མཁྱེན་གསུམ་གྱི་རྣམ་པ་སོ་སོ་བ་དང༌། རྣམ་ཀུན་ཏུ་རྣམ་པ་མཐའ་
དག་ཕྱོགས་གཅིག་ཏུ་བསྡུས་ནས་རྣམ་པར་བསྒོམས་པར་གསུངས་པའི་དོན་དཀྱུས་ཐོག་
གཅིག་ལ་རིམ་ཅན་དུ་གཞུང་སྲོང་བ་སྟེ་མ་ཉམས་པར་རྒྱུན་ལྡན་དུ་སྐྱོང་བར་བྱེད་པས་སོ།།
༼ཀ༽མཐར་གྱིས་པའི་མངོན་པར་རྟོགས་པ་ནི་ཆོས་ཅན། ཐམས་ཅད་མཁྱེན་པ་ཉིད་
གསུམ་གྱི་རྣམ་པ་རིམ་ཅན་དུ་དཀྱུས་ཐོག་གཅིག་ལ་སྒོམ་པའི་གོ་རིམ་གྱི་གནས་སྐབས་
ཡིན་ནོ། །འམ་ཡིན་ཏེ། ༼ང༽དེ་ནས་སློབ་༼༢༽ལམ་གྱི་རྟོགས་པ་ཁྱོད་ལས་ཁྱད་པར་
དུ་འགྲོར་མེད་པས་སྦྱོར་བ་མཐར་ཐུག་ཡིན་པའི་ཕྱིར་རོ། །༼༡༽ཡང་དག་པར་སྐད་

འགྲེལ་མཆན་སྐབས་བརྒྱད་པ། 452 འབྲས་བུ་ཆོས་སྐུ།
ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པའི་སྦྱོར་བ་ནི་ཆོས་ཅན། ཐམས་
ཅད་མཁྱེན་པ་ཉིད་གསུམ་གྱི་སྦྱོར་བ་མཐར་ཐུག་པའི་གནས་སྐབས་ཡིན་ཏེ་ནོ། །༼༣༽
དེ་ནས་༼ཁ༽ སྦྱོར་བདེའི་འབྲས་བུ་མཐར་ཐུག་ཡིན་པས་སོ། །༼ཀ༽ཆོས་ཀྱི་སྐུ་མཛད་
པ་དང་བཅས་པ་ནི་ཆོས་ཅན། ཐམས་ཅད་མཁྱེན་པ་ཉིད་གསུམ་གྱི་རྟོགས་པ་རྣམ་
པར་སྨིན་པའི་གནས་སྐབས་ཡིན་ཏེ་ནོ། །༼ག༽གཉིས་པ་ནི། སྔར་བཤད་པ་དེ་ལྟར་
ན་ཡུམ་རྒྱས་འབྲིང་བསྡུས་གསུམ་པོ་ཐམས་ཅད་ཀྱི་དོན་བསྡུས་པ་བརྒྱད་དུ་བཤད་པ་ལས་
གཞན་རྣམ་པ་དྲུག་སྟེ། དེ་དག་གི་ཚིག་དོན་ནི་སྔ་མ་བརྒྱད་དུ་ཕྱེ་བའི་སྐབས་ཁོ་ན་བཞིན་
དུ་བཤད་པར་བྱ་བ་ཡིན་ནོ། །
གཉིས་པ་དོན་གསུམ་དུ་བསྡུ་བ་ལ་གསུམ་གྱི་དང་པོ་མཚམས་སྦྱར་བ་ནི། དོན་གྱི་
སྤྲོས་པ་བར་མ་ལ་དགའ་བའི་སེམས་ཅན་ལ་ཕན་གདགས་པར་བྱ་བའི་དོན་དུ་དེ་ལྟར་
དོན་བསྡུས་པ་དྲུག་གི་སྒོ་ནས་རྣམ་པར་བཤད་ནས། ཡང་དོན་གྱི་སྤྲོས་པ་མདོར་བསྡུས་
པ་ལ་དགའ་བའི་སེམས་ཅན་ལ་ཕན་གདགས་པར་བྱ་བའི་དོན་དུ་གསུམ་དུ་བསྡུས་ནས་
སྔ་མ་ལས་གཞན་དུ་རྣམ་པར་བཤད་པ། གཉིས་པ་རྩ་བ་ནི། སྦྱོར་བས་བསྒོམས་པར་
བྱ་བའི་ཡུལ་ནི་མཁྱེན་པ་རྣམ་པ་གསུམ་པོ་དང་། མཁྱེན་གསུམ་མཐར་ཐུག་པ་དེའི་རྒྱུ།།
སྦྱོར་བ་བཞི་ཡི་བདག་ཉིད་དང༌། །ཆོས་སྐུ་འཕྲིན་ལས་དང་བཅས་པ་ནི་མཁྱེན་གསུམ་
སྦྱོར་བའི་འབྲས་བུ་ཡིན་པས་དེ་ནི། །ཡུམ་གསུམ་གྱི་དོན་བསྡུས་སྔ་མ་གཉིས་ལས་གཞན་
ཏེ་ཡུལ་དང་རྒྱུ་དང་འབྲས་བུ་རྣམ་པ་གསུམ་མོ། །
གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། དང་པོར་བཤད་པའི་རྣམ་པ་
ཐམས་ཅད་མཁྱེན་པ་ཉིད་ལ་སོགས་པ་ཐམས་ཅད་མཁྱེན་པ་ཉིད་གསུམ་གྱི་ངོ་བོ་ཉིད་
ནི་ཆོས་ཅན། བྱང་སེམས་སྦྱོར་བ་བསྒོམ་པ་ལ་འཇུག་པའི་ཡུལ་དང་ཁྱོད་སྦྱོར་བའི་ཤེས་
བྱ་དང་བསྒོམ་བྱ་དང་ཐོབ་བྱར་བྱས་ནས་སྦྱོར་བ་བསྒོམ་པ་ལ་འཇུག་པའི་རྒྱུ་མཚན་གྱི་རྒྱུ་

འགྲེལ་མཆན་སྐབས་བརྒྱད་པ། 453 འབྲས་བུ་ཆོས་སྐུ།
ཞེས་བཤད་པ་ཡིན་ནོ། །གསེར་ཕྲེང་ལས། འོན་ཀྱང་འགྱུར་འདི་མི་ལེགས་པས་རྒྱན་
སྣང་གི་འགྱུར་ལྟར་རྒྱུ་དང་སྦྱོར་བ་གཞི་མཐུན་དུ་མཛད་པ་ལྟར་རིགས་སོ། །ཞེས་རྒྱུ་ཞེས་
པ་འགྱུར་སྐྱོན་དུ་གསུངས་པ་རྩ་བ་དང་མཐུན་ལ། རྒྱན་སྣང་ལས། འཇུག་པའི་སྤྱོད་ཡུལ་
ཡིན་པའི་ཕྱིར་ཡུལ་ཡིན་ནོ། །ཞེས་པ་ལྟར་ཡིན་ནོ། །ད་ལྟའི་འགྱུར་ནི། དག་ལྡན་ལས།
ཡུལ་གྱི་རྒྱུ་ནི་རྣམ་པ་གསུམ། །ཞེས་རྒྱུ་དང་སྦྱོར་བ་དང་འབྲས་བུ་ཞེས་བྱའོ། །ཞེས་པ་
ལྟར་བཅོས་སམ་སྙམ་སྟེ། གསེར་ཕྲེང་དུ་འབྲེལ་བའི་སྐབས་དེ་ལྟར་བྱས་ནས་དག་ལྡན་གྱི་
བཤད་པ་བཀོད་པའི་ཕྱིར། རྣམ་བཤད་དུ་ཡང་འགྲེལ་དེ་ལྟར་བྱས་པ་བུ་ཉ་སོགས་ལྟར་བྱས་
པ་ཡིན་ནོ། །ཡུལ་དེ་ལ་སྦྱོར་བས་ཇི་ལྟར་བསྒོམ་ཞིང་རབ་ཏུ་སྦྱོར་ཞེ་ན། དེའི་འོག་
ཏུ་རྣམ་པ་ཐམས་ཅད་མངོན་པར་རྫོགས་པར་རྟོགས་པ་ལ་སོགས་པ་མངོན་པར་རྟོགས་
པ་རྣམ་པ་བཞི་ནི་ཆོས་ཅན། མཁྱེན་གསུམ་གྱི་རྣམ་པ་སྒོམ་པའི་སྦྱོར་བ་ཡིན་ནོ། །མཁྱེན་
གསུམ་གྱི་སྦྱོར་བ་དེ་ལྟ་བུ་དང་ལྡན་པའི་རྒྱུ་སྦྱོར་བ་དེའི་འབྲས་བུ་ཅི་ཞིག་ཡིན་ཞེ་ན།
དེའི་འོག་ཏུ་ཆོས་ཀྱི་སྐུ་འཕྲིན་ལས་དང་བཅས་པནི་ཆོས་ཅན། མཁྱེན་གསུམ་གྱི་སྦྱོར་
བའི་འབྲས་བུ་ཡིན་ཏེ། དེའི་ཐོབ་བྱ་མཐར་ཐུག་ཡིན་པས་སོ། །དོན་བསྡུ་བ་ནི། རྒྱལ་
བའི་ཡུམ་རྣམ་པ་གསུམ་གྱིས་དོན་བསྡུས་པ་སྔ་མ་གཉིས་ལས་གཞན་རྣམ་པ་གསུམ་
སྟེ ༑ དེའི་ཚིག་དོན་ཡང་སྔ་མ་བརྒྱད་དུ་བཤད་པའི་སྐབས་སུ་སེམས་བསྐྱེད་ནས་འཕྲིན་
ལས་ཀྱི་བར་བཤད་པ་དེ་ཁོ་ན་བཞིན་དུ་བཤད་པར་བྱ་བ་ཡིན་ནོ། །
རྣམ་བཤད་དུ་བསྡུས་དོན་གསུམ་ལ་སོ་སོར་དད་པའི་གང་ཟག་ལ་ཚིག་དོན་རྒྱས་
པར་རྫོགས་པར་བསྟན་མི་དགོས་ན། སྔ་མ་ཁོ་ན་བཞིན་དུ་ཞེས་སོགས་དང་འགལ་ལ། དགོས་
ན་རྒྱས་འབྲིང་བསྡུས་གསུམ་གྱི་ཁྱད་པར་མི་འཐད་པར་འགྱུར་ལ། དབང་པོ་རྣོ་རྟུལ་གྱི་
ཁྱད་པར་ཡིན་ན། ཡུམ་གསུམ་པོ་རེ་རེའི་གདུལ་བྱ་དབང་པོ་གསུམ་གསུམ་བྱས་པས་དགུར་
འགྱུར་ཞེས་དོགས་པ་བཀོད་ནས། ལོ་ཆེན་གྱིས་བཤད་པ་གསེར་ཕྲེང་དུ་བཀོད་ནས་ཞེས་

འགྲེལ་མཆན་སྐབས་བརྒྱད་པ། 454 འབྲས་བུ་ཆོས་སྐུ།
གསུངས་པར་བྱང་ཡེས་འཆད་དེ་བསྟན་བཅོས་ཀྱི་དགོངས་པ་མཐར་ཐུག་པའོ། །དེས་ན་
དངོས་པོ་སོ་སོར་མཚན་ཉིད་ངེས་པར་འབྱེད་པ་ན་ཚིག་ལྷུར་ལེན་དགོས་ལ། དེ་དག་གི་
གོ་རིམ་ངེས་པ་གཙོ་བོར་བྱེད་ན་ཚིག་དེ་ཙམ་དུ་མི་རྒྱས་པ་དང་ཡུལ་དང་རྒྱུ་འབྲས་གསུམ་
དུ་བསྡུས་ནས་གྲངས་ངེས་དང་ཟློས་སྤོང་གཙོ་བོར་བྱེད་པ་ནི་ཚིག་བསྡུས་པ་ཙམ་ཡོད་པ་སྟེ།
མདོར་ན་ཚིག་དོན་རེ་རེ་ནས་འཆད་པ་ན་ཁྱད་པར་མེད་ཀྱང་མངོན་རྟོགས་སྤྱིའི་ངོ་བོ་ཤེས་
པར་བྱེད་པ་ལ་རྒྱས་བསྡུས་ཡོད་པའོ་ཞེས་པ། རྣམ་བཤད་དུ། བཞག་པར་དཀའ་སྟེ་ཚིག་
དོན་རྒྱས་པར་བསྟན་དགོས་པ་ལ་ཁྱད་པར་མེད་པའི་ཕྱིར། ཞེས་བཀག་ནས། སྤྱིར་ཡུམ་
རྒྱས་འབྲིང་བསྡུས་གསུམ་དབང་བོའི་སྒོས་འཇོག་ལ། བསྡུས་དོན་གསུམ་ལ་དགའ་བའི་གང་
ཟག་ནི་ཚིག་དོན་རྫོགས་པ འཆད་དགོས་པ་ཚིག་དོན་མཐའ་དག་ལ་ཚད་མས་སྒྲོ་འདོགས་
བཅད་ནས་ངེས་པ་བསྐྱེད་ཆེད་ཡིན་ལ། བསྡུས་དོན་གསུམ་ནི་དང་པོ་བསྡུས་དོན་བརྒྱད་
དུ་བཤད་པ་ན་རྒྱས་བཤད་ཀྱི་རགས་པ་ཡིད་དཔྱོད་ཙམ་གྱིས་ངེས་ནུས་ལ་ཕྱི་མ་གཉིས་ཀྱང་
ངེས་མི་ནུས་པ་དང༌། བར་བ་དྲུག་གིས་ངེས་ནུས་ལ་གསུམ་གྱིས་མི་ནུས་པ་དང༌། གསུམ་
པ་གསུམ་ཙམ་གྱིས་ངེས་ནུས་པའི་དབང་དུ་བྱས་པ། དཔེར་ན། ཁྱིམ་ན་གནས་ཚེ་རྒྱུ་མཚན་
མ་མཐོང་བཞིན་དུ་ཁྲོན་པ་རྙིང་བ་དེ་ན་ཆུ་ཡོད་དམ་སྙམ་པའི་ཡིད་དཔྱོད་སྐྱེ་བ་བསྡུས་དོན་
གསུམ་གྱི་དཔེ་དང་། ཆུ་ཡོད་པར་ཚད་མས་རྟོགས་པ་ཚིག་དོན་བཤད་པའི་དཔེ་ཡིན་ནོ།།
རྟོགས་སྣང་ལས། དེ་ཡང་རྒྱས་འབྲིང་བསྡུས་པའི་ཁྱད་པར་གཉིས་ལས། ཚིག་རྒྱས་འབྲིང་
བསྡུས་པ་ནི་ཡུམ་གསུམ་སྟེ་གདུལ་བྱ་དབང་བོ་རྟུལ་འབྲིང་རྣོ་གསུམ་གྱི་དབང་དུ་བྱས་པའོ།།
དོན་རྒྱས་འབྲིང་བསྡུས་པ་ནི། མངོན་པར་རྟོགས་པ་བརྒྱད་དང་དྲུག་དང་གསུམ་དུ་ཕྱེ་བ་
སྟེ༑ ཡུམ་གསུམ་པོ་རེ་རེས་ཀྱང་འདི་གསུམ་ག་སྟོན་པར་བྱེད་པའི་ཕྱིར། གདུལ་བྱ་རེ་
རེ་ལ་ཡང་སྤྲོ་བ་དང་བསྡུ་བའི་ཚུལ་ཤེས་པར་བྱ་བའི་སླད་དུ་གསུམ་ག་བསྟན་པར་བྱ་བ་ཡིན
ནོ༑ ༑ཞེས་བདག་གི་བླ་མ་བཞེད་དོ། །ཞེས་པ་ལྟར། སྤྱིར་བསྡུས་དོན་ནི། འཆད་སླ་བའི་

འབྲས་བུ་ཆོས་སྐུ།455འགྲེལ་མཆན་སྐབས་བརྒྱད་པ།
ཕྱིར་ཡིན་ལ། དེ་ཡང་གདུལ་བྱ་ཡུམ་དོན་དངོས་པོ་བརྒྱད་ཀྱི་མཚན་ཉིད་སོགས་སྤྲོས་པ་
རྒྱས་པ་ཐོག་མར་གོ་བར་འདོད་པ་ལ་བརྒྱད་དང༌། དེ་དག་གི་གོ་རིམ་སོགས་འབྲིང་གོ་བར་
འདོད་པ་ལ་དྲུག་དང༌། དེ་དག་གི་གྲངས་ངེས་དང་ཟློས་པ་སྤོང་ཚུལ་ཤེས་པར་འདོད་པ་
ལ་གསུམ་དུ་བྱས་པ་ཡབ་སྲས་གསུམ་གའི་གཞུང་གི་དོན་ཡིན་ཀྱང་། རྣམ་བཤད་ལས། བཞག་
པར་དཀའ་ཞེས་པ་གདུལ་བྱ་མངོན་རྟོགས་ཀྱི་ངོ་བོ་ཙམ་ངེས་འདོད་སོགས་སུ་བྱས་ན་མི་འཐད་
པའི་དོན་ཡིན་པ། ཚིག་དོན་རྒྱས་པར་བསྟན་དགོས་པར་ཁྱད་པར་མེད་པར་གསུངས་པས་
ཤེས་སོ། །དེ་ལྟར་ལམ་གྱི་རིམ་པ་ཇི་ལྟར་ཉམས་སུ་ལེན་ཚུལ་ཕར་ཕྱིར་ལམ་བསྒྲིགས་ལས་
ཤེས་པར་བྱའོ། །
རྩོམ་པ་མཐར་ཕྱིན་པའི་ཚུལ་བཤད་པ།
གསུམ་པ་མཐར་ཕྱིན་པའི་བྱ་བ་ལ་གསུམ། བཤད་བྱ་འཆད་བྱེད་ཀྱི་ཁྱད་པར་དང་།
བརྩམས་པའི་དགེ་བ་བསྔོ་བ་དང་། ཁེངས་སྐྱུངས་ཞིང་འགྲེལ་བ་རྩོམ་པ་ལ་སྤྲོ་བའི་རྒྱུ་མཚན་
ནོ༑ ༑དང་པོ་ལ་བཤད་བྱའི་ཁྱད་པར་དང་། གང་ལ་བརྟེན་ནས་ཚུལ་ཇི་ལྟར་བཤད་པ་
གཉིས། དང་པོ་ནི། འདུལ་བ་མདོ་རྩར། གལ་གཟུང་བ་དང་གཞུང་གཟུགས་པ་ཡང་ངོ་།།
ཞེས་པ་ལྟར། གལ་གཟུང་བ་སྟེ་རྩོད་པའམ་དོགས་པ་བཀོད་པ་དང༌། གཞུང་གཟུགས་པ་
སྟེ་ལན་བཏབ་པའམ་སྐྱོན་སྤོང་གཉིས་ཀྱིས་བཤད་ཚུལ། རྣམ་བཤད་ལྟར་ན་ལ་ལ་བརྒྱད་
སྟོང་བ་ལས་ཚིག་དངོས་སུ་མེད་ཀྱང་དོན་ཚང་བ་དང་། གཞན་ཡུམ་བར་མ་ཉི་ཁྲི་ལས་
དངོས་སུ་སྟོན་པའི་ཚིག །ཚང་བ་དང་། གཞན་ཡུམ་རྒྱས་པ་ལས་དོན་རེ་རེ་ལ་འགྲེས་
རྐང་བརྒྱ་རྩ་སོགས་རྣམ་གྲངས་མང་པོའི་མིང་གིས་བསྟན་ཏེ། །དེ་ལྟར་མཁས་པ་རྣམས་
ཀྱིས་ཡུམ་གསུམ་པོ་ཀུན་ལའང་། །བརྗོད་བྱའི་དོན་བསྡུས་བརྒྱད་དང་དྲུག་དང་གསུམ་
པོ་དེ་ཙམ་ཤེས་པར་བྱ། །བར་བཤད་པ་མི་འཐད་པར་ཐལ། ཡུམ་གསུམ་པོའི་ཚིག་ལ་

འགྲེལ་མཚན་སྐབས་བརྒྱད་པ། 456 འབྲས་བུ་ཆོས་སྐུ།
ཁྱད་པར་ཡོད་པས་དོན་ལང་ཁྱད་པར་ཡོད་དགོས་པའི་ཕྱིར་ཞེ་ན། དེ་ལྟར་མིན་ན་ཡུམ་
གསུམ་པོ་ཐམས་ཅད་ཀྱི། །བརྗོད་བྱའི་དོན་གྱི་རིམ་པ་ཁྱད་པར་མེད་པའི་ཚུལ་དུ་བསྟན་
བཅོས་འདིས་ལེགས་པར་བསྡུས་པ་མ་ཡིན། །པར་ཐལ་ལོ། །འོ་ན་བརྗོད་བྱ་མཚུངས་
པ་གཅིག་གཞུང་གསུམ་གས་བསྟན་ན། ཡུམ་གསུམ་ལ་ཟློས་པའི་སྐྱོན་ཡོད་པར་འགྱུར་རོ་
ཞེ་ན། སྐྱོན་མེད་དེ། དེ་ལ་ཚིག་བསྡུས་པ་དང་འབྲིང་དང་རྒྱས་པ་ལ་སོགས་པའི་རབ་
ཏུ་དབྱེ་བས། །ཁྱད་པར་ཡོད་པ་ཁོ་ནར་ཟད། །པའི་ཕྱིར། ཞེས་པའོ། །འདི་བུ་ཉ་
སོགས་ལྟར་ལ། གསེར་ཕྲེང་དུ་ཉི་ཟེར་ལྟར། ཁྱོད་ཀྱིས་རྒྱན་འདི་ཡུམ་གསུམ་པོ་ཀུན་གྱི་
རྒྱན་དུ་དབྱེ་ཞེས་པ་མི་འཐད་པར་ཐལ། འདི་ལ་རྒྱས་འབྲིང་གི་དོན་ཚང་ཡང་། བསྡུས་
པ་བརྒྱད་སྟོང་བར་སེམས་བསྐྱེད་ཉེར་གཉིས་སོགས་ཀྱི་མདོ་མ་ཚང་བའི་ཕྱིར་ཞེ་ན། བརྒྱད་
སྟོང་དོན་བསྡུས་ལས། དེ་ལྟར་ཇི་སྐད་བཤད་དོན་གྱིས། །བརྒྱད་སྟོང་འདིར་དོན་མ་ཚང་
མེད། །འདིར་གཞུང་བསྡུས་པ་ཡིན་པར་འདོད། །ཅེས་པ་ལྟར་ཚིག་མ་ཚང་ཞེས། ལ་ལ་
ལས་དོན་སོགས་ཀྱིས་དོན་ཁྱད་པར་མེད་པ་རྗེས་འགྲོ་དང༌། དེ་ལྟར་མིན་ན་སོགས་ཀྱིས་
ལྡོག་འགྲོའི་སྒོ་ནས་ལན་དང༌། དེ་ལ་བསྡུས་སོགས་ཀྱིས་ཟློས་སྤོང་བྱས་པ་སྔ་མ་ལྟར་རོ།།
གཉིས་པ་ནི། གང་ལ་བརྟེན་ན། སློབ་དཔོན་སྔ་མ་འཕགས་པ་རྣམ་པར་གྲོལ་སྡེ་ཡི།།
འགྲེལ་བ་ཉི་ཁྲི་སྣང་བ་ལ་འདྲིས་པར་བྱས་པའི། མཐུ་ཡིས་བསྟན་བཅོས་ཀྱི་དོན་ཕྱིན་ཅི་
མ་ལོག་པར་མཐོང་བའི་སྒོ་ནས་ནི། །དང༌། དངོས་སུ་བདག་གི་༼ཁ༽ཚུལ་ཇི་ལྟར་ན།
དགོས་པ་གཞུང་དོན་གོ་བར་སླ་ཕྱིར་མདོའི་ཚིག་དང་ནི། །བསྟན་བཅོས་ཀྱི་ངག་དང་
སོགས་པས་མིང་གི་རྣམ་གྲངས་དང་བསྟན་བཅོས་སྦྱོར་བ་མ་བྱས་པར། །དོན་ཙམ་གསལ་
བར་བྱས་སོ། །༼ཀ༽མཁན་པོ་ཡང་དག་པ་རྣམ་སྣང་མཛད། །ཅེས་པ། བསྟན་བཅོས་
ཀྱི་དོན་ཀུན་ཐུགས་སུ་ཆུད་པའི་བླ་མ་བཟང་བོ་དེ་ལ་ཕྱག་འཚལ་ཏེ་མན་ངག་གི་གནང་བ་
མནོས་ནས། །སོ། །༼ག༽དེ་འདྲའི་མངོན་པར་རྟོགས་པའི་རྒྱན་གྱི་ཚིག་ལེའུར་བྱས་

འབྲས་བུ་ཆོས་སྐུ།འགྲེལ་མཆན་སྐབས་བརྒྱད་པ། 457
པའི་འགྲེལ་བ་ཚིག་གསལ་བ། །དོན་རྒྱས་པ། འདི་ནི་རྒྱལ་བའི་སྲས་པོ་སེང་གེ་བཟང་
བོས་བྱས། །སོ། །
གཉིས་པ་བརྩམས་པའི་དགེ་བ་བསྔོ་བ་ནི། རྒྱན་འགྲེལ་དེ་བསྡེབས་པ་ལས་བྱུང་
བ་ཡི། །དགེ་བ་སེངྒེ་བཟང་པོ་བདག་གིས་གང་ཐོབ་པ། །དེ་ཡིས་ཆེད་དུ་བྱས་བ་སྐྱེ་
བོ་སེམས་ཅན་ཐམས་ཅད་ནི། །བདེ་བར་གཤེགས་པའི་ཤེས་རབ་ཀུན་མཁྱེན་ཆོས་སྐུའི་
གོ་འཕང་ཐོབ་པར་ཤོག །ཅིག་ཅེས་པའོ། །གསུམ་པ་ཁེངས་སྐྱུང་ཞིང་འགྲེལ་བ་རྩོམ་པ་
ལ་སྤྲོ་བའི་རྒྱུ་མཚན་ལ་གསུམ། ཁེངས་སྐྱུང་བ་དང༌། ནོངས་པ་བཟོད་པར་གསོལ་བ་དང་།
འགྲེལ་བ་རྩོམ་པར་སྤྲོ་བའི་རྒྱུ་མཚན་ནོ། །དང་པོ་ལ་གཉིས། རང་ཉིད་བློ་དམན་པ་དང་།
གཞུང་དོན་རྟོགས་དཀའ་བའོ། །དང་པོ་ནི། བདག་གི་ཤེས་རབ་མི་གསལ་བས་བསྟན་
བཅོས་ཀྱི་བརྗོད་བྱ་ལ་དོན་སྤྱིའི་ཚུལ་གྱིས་འཇུག་གི་བསྟན་བཅོས་ཀྱི་བརྗོད་དོན་ཀུན། །བདག་
གི་མངོན་སུམ་གྱི་ཡུལ་ལས་ཕྱི་རོལ་ཏུ་གྱུར་བའི་ཕྱིར། བདག་གི་མངོན་སུམ་གྱི་ཡུལ་
གང་ན་ཞིག །སྟེ་མ་ཡིན་ནོ། །གཉིས་པ་ནི།༼༢༽འཕགས་པའི་བློའི་མངོན་སུམ་གྱི་སྤྱོད་
ཡུལ་དུ་གྱུར་བ་རྟོགས་དཀའ་བ་༼༡༽བདག་ཉིད་ཆེ། །ན་པོ་སངས་རྒྱས་སོགས། ༼༣༽
བསྟན་བཅོས་དོན་ནི་མ་ལུས་པ་བདག་གི་མངོན་སུམ་གྱི་ཡུལ་གང་ན་ཡིན། །ཏེ་མ་ཡིན་
༑གཉིས་པ་ནོངས་པ་བཟོད་གསོལ་ནི། མངོན་སུམ་གྱི་ཡུལ་མ་ཡིན་པ་འོན་ཀྱང་མངོན་
སུམ་གྱི་སྤྱོད་ཡུལ་མ་ཡིན་པ་ལ། །འབད་པའི་དགོས་པ། རང་གི་རྟོགས་པ་མི་བརྗེད་
པའི་དོན་དང་གཞན་གྱིས་ཡུམ་ཟབ་མོ་ལ་ཞུགས་ན་ཅི་མ་རུང་སྙམ་ནས་དེའི་བློ་འཕེལ་བའི་
དོན་གྱི་ངོ་བོར། །དག་གིས་འབད་ནས་བགྱིས་པར་ནོངས་པའི་ཚོགས་མཆིས་ན་དེ་ལ།།
ཆོས་ཀྱི་སྤྱན་དང་ལྡན་པའི་སྐྱེ་བོ་མཁས་པ་རྣམས་བཟོད་པར་མཛོད། །ཅིག་ཅེས་པའོ།།
འདི་རྣམ་པ་ཀུན་ཏུ་བདག་གི་ནི། །ཞེས་སོགས་ཀྱི་འཕྲོས་སོ། །གསུམ་པ་འགྲེལ་བ་རྩོམ་
པར་སྤྲོ་པའི་རྒྱུ་མཚན་ནི། ཀྱེ་མ་ཞེས་པ་སྨད་པ་དང་སྨོན་པ་དང་ཞུམ་པ་དང་ངོ་མཚར་

འགྲེལ་མཆན་སྐབས་བརྒྱད་པ། 458 འབྲས་བུ་ཆོས་སྐུ།
བ་བཞི་ལས་ངོ་མཚར་པའོ། །གྲུབ་མཐའ་གོང་འོག་གི་གཞུང་ལུགས་ཏེ་འདོད་ཚུལ་མི་འདྲ་
བ་སྣ་ཚོགས་ལ་སྦྱངས་པའི་དཀའ་སྤྱད་ཀྱིས། །ཡུན་རིང་དུ་ཡིད་ངལ་ཞིང་། དུབ་བར་
གྱུར་བ་བདག་གི་ངལ་བསོའི་ཞིང་དབུགས་འབྱིན་པའི་གནས། སུ་གྱུར་བ། ཤེས་རབ་
ཀྱི་ཕ་རོལ་ཏུ་ཕྱིན་པའི་ཟབ་པ་དང་རྒྱ་ཆེ་བའི་ཚུལ་ལུགས། །འདི་ནི། ཕྱི་དུས་ཡུན་རིང་
མོ་ཞིག་ནས། །ཇི་ལྟ་བ་བཞིན་མཐོང་ཞིང་མཐོང་བ་ལྟར་གཞན་ལ་བསྟན་པས་ཡུམ་ཟབ་
མོ་འདིའི་བསྟན་པ་ཕྱོགས་ཐམས་ཅད་དུ་རྒྱས་པར་བྱས་པ་ཡིན་ནོ། །འདི་བསྟན་བཅོས་
མཐའ་དག་འདི་དེ་ལྟར། ཞེས་སོགས་ཀྱི་འཕྲོས་སོ། །
གསུམ་པ་མཇུག་གི་དོན་ལ་གཉིས། བསྟན་བཅོས་མཛད་པ་པོ་དང༌། གང་གིས་
བསྒྱུར་བའི་ཚུལ་ལོ། །དང་པོ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་
བཅོས་མངོན་པར་རྟོགས་པའི་རྒྱན་ཅེས་བྱ་བའི་འགྲེལ་བ་ཚིག་ཉུང་ལ་དོན་རྒྱས་པ་རྒྱ་
འགྲེལ་གཞན་ཐམས་ཅད་ལས་ཁྱད་པར་དུ་འཕགས་པ། བྱིན་རླབས་ཀྱི་མཚན་ཁ་ཤིན་
ཏུ་ཆེ་བ་འདི་ནི་རིག་པའི་གནས་མཐའ་དག་ཐོགས་མེད་དུ་མཁྱེན་པའི་མཁས་པ་རྣམས་ཀྱི་
གཙུག་རྒྱན་དུ་གྱུར་ཅིང་། བྱང་ཆུབ་ཀྱི་སེམས་གཉིས་ལེགས་པར་འབྱོངས་པས་རྒྱལ་
སྲས་ཀྱི་སྤྱོད་པ་རླབས་པོ་ཆེའི་ཕ་རོལ་ཏུ་སོན་པ། ཡུམ་ཟབ་མོ་འདི་འདོམས་པའི་དགེ་བའི
བཤེས་གཉེན་ལོ་བཅུ་བདུན་དུ་ཚུལ་བཞིན་དུ་བསྟེན་པའི་མཐར་རྗེ་བཙུན་ཉིད་ཀྱི་མདོ་དང་
རྒྱན་སྦྱར་ཏེ་བཤད་ནས་ཐེ་ཚོམ་གྱི་དྲ་བ་མཐའ་དག་བསལ་ནས་གཞུང་འདི་རྩོམ་པའི་གནང་
བ་ཐོབ་པ་སློབ་དཔོན་སེང་གེ་བཟང་པོས་ཞེས་ཉི་མ་དང་ཟླ་བ་ལྟར་གྲགས་པས་མཛད་པ་
རྫོགས་སོ།། །།
གཉིས་པ་ནི། རྒྱ་གར་གྱི་མཁན་པོ་བི ཏྱ་རིག་པ། ཀ་ར་འབྱུང་གནས་སམ་བྱེད་
པ༑ བྲ་བྷ་འོད་ཟེར་ཏེ། རིག་པའི་འབྱུང་གནས་འོད་ཟེར་རམ་རིག་བྱེད་འོད་ཟེར་དང་།
ཞུ་ཆེན་གྱི་ལོ་ཙྪ་བ་འཇིག་རྟེན་མིག །བན་དྷེ་བཙུན་པའམ་ཕྱག་འོས། མཚན་ཀ་བ་དཔལ་

འགྲེལ་མཆན་སྐབས་བརྒྱད་པ། 459 འབྲས་བུ་ཆོས་སྐུ།
བརྩེགས་ཀྱིས་སཾ་སྐྲྀ་ཏའི་སྐད་ལས་བོད་སྐད་དུ་བསྒྱུར་ཅིང་ཞུས་དག་མཛད་ཏེ་གཏན་ལ་
ཕབ་པའོ།། །།
སླད་ཀྱིས་བཎྚིཏ་དཔལ་གོ་མི་ནི་བཙུན་པའམ་དགེ་བསྙེན། འཆི་མེད་ཟླ་བ་ལ་
སོགས་པ་དང༌། འཇམ་དཔལ་རྩ་རྒྱུད་ལས། ཤར་ཕྱོགས་རྒྱ་མཚོ་བརྟེན་ནས་ནི། །དེ་
འདིར་འབྲོག་གི་མཐར་ཐུག་པར། །བློ་ལྡན་ལོ་ཧི་ཏ་ལས་གཞན། །བྱང་དུ་དེ་བཞིན་ཁ་
བ་ཅན། །ཞེས་ལུང་བསྟན་ཅིང་གངས་ཅན་འདིར་བཤད་གྲྭའི་སྲོལ་སོགས་བཙུགས་ཏེ་རྨོངས་
པའི་དྲི་མ་སེལ་བར་མཛད་པའི་ལོ་ཙྪ་བ་དགེ་སློང་བློ་ལྡན་ཤེས་རབ་ཀྱིས་ལེགས་པར་
གཏན་ལ་ཕབ་ནས་གངས་ཅན་གྱི་ལྗོངས་སུ་རྒྱལ་བ་སྲས་བཅས་ཀྱི་ལམ་གཅིག་པུ་འདི་ཕྱོགས་
དུས་ཀུན་ཏུ་ཡར་ངོའི་ཟླ་བ་ལྟར་རྒྱས་པར་མཛད་པའོ།། །།

འགྲེལ་མཆན་སྐབས་བརྒྱད་པ། 460 འབྲས་བུ་ཆོས་སྐུ།
ལ་ངེས་པ་འདྲོངས། །རྟེན་འདི་འདི་སྣང་བྱ་བས་མི་གཡེང་བར། །དུས་ཀུན་གཞུང་དོན་འཚོལ་བའི་མཐུ་བརྟས་
ན༑ ༑གཞུང་དོན་གདམས་པར་འཆར་ཞིང་རྒྱལ་བ་རྣམས། །མཉེས་པས་བྱིན་གྱིས་བརློབས་པ་ཆོས་ཉིད་
གཤིས། །དེས་ན་ཕྱོགས་འཛིན་ཆགས་སྡང་རྒྱང་བསྲིངས་ཏེ། །ལྷག་པའི་ལྷ་ལ་རྩེ་གཅིག་གུས་བསྟེན་ནས།།
གཞུང་དོན་ཡང་ཡང་དཔྱད་པའི་སྟོབས་བསྐྱེད་དེ། །དལ་འབྱོར་དོན་ལྡན་མཛོད་ཅེས་ཐལ་མོ་སྦྱོར། །དེ་ལྟར་
རིང་དུ་བསྟེན་པའི་གཟི་བྱིན་གྱིས། །མདོ་དང་རྒྱན་གྱི་དགོངས་དོན་ཆ་ཤས་ཙམ། །རྙེད་འདི་དགེ་ལྡན་ལུགས་
བཟང་གནས་ཕྱིར་དང་། །གཟུར་གནས་ཡོངས་ཀྱིས་དཔྱད་པའི་རྟེན་དུ་བཀོད། །བདག་བློ་བྱིས་པའི་ནོངས་
པ་གང་མཆིས་པ། །ཡེ་ཤེས་སྤྱན་ལྡན་མཁས་དབང་རྣམས་ལ་བཤགས། །ལེགས་ཚོགས་རྣམ་པར་དཀར་
བའི་ཕུང་བོ་ཀུན། །མདོ་རྒྱན་དགོངས་དོན་རིང་དུ་གནས་ཕྱིར་བསྔོ། །དགེ་འདིས་མ་འོངས་ཚེ་ལོ་བརྒྱད་
ཁྲིའི་དུས། །རྣམ་འདྲེན་ལྔ་བས་ཡུམ་དོན་འཆད་པའི་ཚེ། །བདག་སོགས་སྦྱོར་བཞིའི་ཉམས་ལེན་མཐར་ཕྱིན་
ནས། །འབྲས་བུ་ཆོས་སྐུས་འགྲོ་ཀུན་སྐྱོངས་གྱུར་ཅིག །ཅེས་ཤེས་རབ་ཀྱི་ཕ་རོལ་ཏུ་ཕྱིན་པའི་འགྲེལ་ཆུང་
དོན་གསལ་བའི་མཆན་འགྲེལ་ཀུན་བཟང་ཞིང་གི་ཉི་མ་ཐར་འདོད་མུན་སེལ་ཞེས་བྱ་བ་འདི་ནི། རྒྱ་རོང་དགེ་
བཤེས་ཏིང་འཛིན་རྒྱ་མཚོས་སྔ་མོ་ནས་བསྐུལ་ཞིང༌། རྒྱ་རོང་མཆོག་རྩེ་ལྷ་བཙུན་ཚུལ་ཁྲིམས་རྒྱ་མཚོས་ཡི་
གེའི་ལམ་ནས་ཡང་ཡང་བསྐུལ་བ་དང༌། རང་ཉིད་བྱམས་ཆོས་ལ་བག་ཆགས་འཇོག་པའི་ཕྱིར། སློབ་དཔོན་
སེང་གེ་བཟང་པོའི་རྒྱན་འགྲེལ་བཞི་དང༌། འཕགས་པའི་ཉི་ཁྲི་སྣང་བ་ལ་གཞི་བྱས། རྒྱ་འགྲེལ་རྣམས་དང༌།
བོད་ཀྱི་རྗེ་ཐམས་ཅད་མཁྱེནཔའི་ལེགས་བཤད་གསེར་གྱི་ཕྲེང་བ་དང༌། རྒྱལ་ཚབ་རིན་པོ་ཆེའི་རྣམ་བཤད་སྙིང་
པོའི་རྒྱན་དང༌། མཁས་གྲུབ་ཐས་ཅད་མཁྱེན་པའི་རྣམ་བཤད་རྟོགས་དཀའི་སྣང་བ་གསུམ་གྱི་དགོངས་དོན་
གཞིར་བཞག །གཞན་ལོ་ཆེན་བློ་ལྡན་ཤེས་རབ་ཀྱི་ཕར་ཕྱིན་ཊཱི ཀ་ཆུང་དང་། བུ་སྟོན་གྱི་བུ་ཊཱིཀ་ལུང་གི་སྙེ་
མ་དང་། ཉ་དཔོན་གྱི་ཉ་ཊཱིཀ་ཡིད་ཀྱི་མུན་སེལ་དང་། རེད་མདའ་བའི་ཕར་ཊཱིཀ་ཉི་མའི་འོད་ཟེར་དང་། གཡག་
ཕྲུག་པའི་ཕར་ཊཱིཀ་རིན་ཆེན་བང་མཛོད་རྣམས་ཀྱི་ལེགས་པའི་ཆ་བླངས། སེར་འབྲས་དགེ་གསུམ་གྱི་སྤྱི་དོན་
མཐའ་དཔྱོད་རྣམས་ཀྱིས་ཟུར་བརྒྱན་ཏེ། རབ་བྱུང་བཅོ་ལྔ་བའི་བགྲང་བྱ་དྲུག་ཅུ་བ་མེ་སྟག་ལོའི་དབོ་ཟླ་བའི་
ཡར་ཚེས་ལ་དགེ་སློང་བློ་གྲོས་རྒྱ་མཚོའམ་ཚངས་སྲས་དགྱེས་པའི་བློ་གྲོས་གྱིས་རྫོགས་པར་སྦྱར་བའི་ཡི་གེ་བ་
ནི༑ རང་གི་ཉེར་གནས་དགེ་སློང་ཀུན་དགའ་རྒྱ་མཚོ་དང་། དཔྱོད་ལྡན་དགེ་སློང་བསམ་འགྲུབ་རྒྱ་མཚོ་གཉིས་
ཀྱིས་བྲིས་པ་འདིས་ཀྱང་རྗེ་བླ་མའི་ལུགས་བཟང་དྲི་མ་མེད་པ་ཕྱོགས་དུས་ཀུན་ཏུ་རྒྱས་པར་གྱུར་ཅིག། །།

གངས་ཅན་ཁྱད་ནོར་དཔེ་ཚོགས།
པོད་ཕྲེང་ལྔ་བརྒྱ་ལྔ།

