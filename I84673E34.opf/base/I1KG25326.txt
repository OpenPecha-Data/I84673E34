༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScan Input Form -Title Page
Work: W1KG25324 ImageGroup: I1KG25326
LCCN: In/a ISBN: n/a
Title:
འགྲེལ་བ་དོན་གསལ་གྱི་མཆན་འགྲེལ་ཀུན་བཟང་ཞིང་གི་ཉི་མ་ཐར་འདོད་མུན་སེལ།
'grelbadongsalgyi mchan 'grelkunbzangzhing gi nyi mathar dodmun
sel/
Author: to-be-supplied
to-be-supplied
Descriptor: n/a
OriginalPublication: In/a
Place: n/a
Publisher: In/a
Date: In/a
Volume: 1
TotalVolumes: 2
TBRCPages: 2
IntroductoryPages: In/a
TextPages: n/a
ScanningInformation: ScannedatTibetan BuddhistResource Center 1430 MassachusettsAvenue Cambridge
|MA02138, USA.

༄༅། །འགྲེལ་པ་དོན་གསལ་གྱི་མཆན་འགྲེལ་
ཀུན་བཟང་ཞིང་གི་ཉི་མ་ཐར་འདོད་
མུན་སེལ་ཞེས་བྱ་བ་
བཞུགས་སོ། །
༼སྟོད་ཆ༽
总金 བྱད་ནོར་JE
མཛད་པ་པོ།རྗེ་གུང་ཐང་བློ་གྲོས་རྒྱ་མཚོ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།

༄༅། །འགྲེལ་པ་དོན་གསལ་གྱི་མཆན་འགྲེལ་
ཀུན་བཟང་ཞིང་གི་ཉི་མ་ཐར་འདོད་
མུན་སེལ་ཞེས་བྱ་བ་
བཞུགས་སོ། །
༼སྟོད་ཆ༽
བྱད་ནོ8.523g
མཛད་པ་པོ།རྗེ་གུང་ཐང་བློ་གྲོས་རྒྱ་མཚོ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།

A
དཀར་ཆག
སྐབས་དང་པོའི་མཆན་འགྲེལ།
མཆོད་པར་བརྗོད་ཅིང་རྩོམ་པར་དམ་བཅའ་བ། ༡
འབྲེལ་བའི་མཚན་དོན་བཤད་པ། ༣
༥ འགྲེལ་བའི་མཆོད་བརྗོད་དང་རྩོམ་པར་དམ་བཅའ་བ་བཤད་པ།
༦ ཕྱིའི་རྐྱེན་སློབ་དཔོན་སྔ་མའི་མན་ངག་ལྡན་ཚུལ་བཤད་པ། ༥
ป ནང་གི་རྐྱེན་དོན་རྟོགས་པའི་ཤེས་རབ་ལྡན་ཚུལ་བཤད་པ། ༡༢
༨ དེས་ན་འགྲེལ་བ་རྩོམ་རིགས་པ་བཤད་པ། ༡༢
༩ ཁེངས་སྐྱུང་ཞིང་སྤྲོ་བ་སྐྱེ་བའི་རྒྱུ་མཚན་བཤད་པ། ༡༢
༡༠ མཚམས་སྦྱར་གྱི་གྲངས་ལ་དོགས་པ་གཅད་པ། ༡༤
༡༡ མཆོད་བརྗོད་ཀྱི་མཚམས་སྦྱར་བཤད་པ། ༡༥
༡༢ རྩ་བ་བཤད་པ།་༡༩
༡༣ ཡུམ་སྲས་ཀྱི་དོན་ལ་དོགས་པ་གཅད་པ། ༢༡
༡༤ འགྲེལ་བ་བཤད་པ་ལས་བསྡུས་དོན་བཤད་པ། ༣༢
༡༥ དགོས་དོན་བཤད་པ། ༢༣
༡༦ བརྒལ་ལན་བཤད་པ། ༢༨
༡༧ ཚིག་དོན་བཤད་པ། ༣༢
༡༨ ཞར་བྱུང་ཆོས་འཁོར་ལ་དོགས་པ་གཅད་པ། ༣༥

B
༡༩ བསྟན་བཅོས་བརྩམ་པ་དགོས་མེད་ཀྱི་དོགས་པ་སྤངས་ནས་
བརྗོད་བྱ་མཁྱེན་གསུམ་སྤྱིའི་རྣམ་བཞག་བཤད་པ།
༢༠ ཡང་དག་མཐའི་རྩོད་ལན།
༢༡ མདོ་དང་ཟློས་སྐྱོན་སྤངས་ནས་དགོས་པ་ཡོད་པར་བསྒྲུབ་པ།
༢༢ མཚམས་སྦྱར་བ་བཤད་པ།་
༢༣ རྩ་བ་བཤད་པ།་
༢༤ འགྲེལ་བ་བཤད་པ།
༢༥ ཞར་བྱུང་བཀའ་བསྟན་བཅོས་ལ་དོགས་པ་གཅད་པ།
༧༥
༢༦ བསྡུས་དོན་གྱི་མཚམས་སྦྱར་བཤད་པ།
༢༧ རྩ་བ་བཤད་པ་ལས་ལུས་རྣམ་བཞག་མདོར་བསྟན་པ།
༢༨ ཞར་ལ་ཤེར་ཕྱིན་ལ་དོགས་པ་གཅད་པ།
༨༣
༢༩ ལུས་རྣམ་བཞག་རྒྱས་པར་བཤད་པ།
༣༠ འགྲེལ་བས་བསྡུས་ཏེ་བཤད་པ་དང༌། རྒྱས་པར་
༨༧
མ་བཀྲོལ་བའི་རྒྱུ་མཚན་བཤད་པ།
༨༨
༣༡ ཞར་ལ་ཟློས་སྤོང་ལ་དོགས་པ་གཅད་པ།
༨༩
༣༢ ཞར་ལ་མདོ་རྒྱན་སྦྱར་ཚུལ་ལ་དོགས་པ་གཅད་པ།
༣༣ ཐོབ་བྱ་རྣམ་མཁྱེན་བཤད་པ་ལས་འབྲེལ་བརྗོད་པས་མཚམས་སྦྱར་བ། ༩༢
སེམས་བསྐྱེད་བཤད་པ།
༩༤
༣༤ སེམས་བསྐྱེད་ཀྱི་སྤྱི་དོན།
༠༠
༣༥ ཡན་ལག་གི་དོན་ལས་སེམས་བསྐྱེད་ཀྱི་མཚན་ཉིད་བཤད་པ།
༡༠༣
༣༦ སེམས་བསྐྱེད་ཀྱི་དམིགས་པ་བཤད་པ།
༦༠༨
༣༧ འཕྲོས་དོན་སེམས་བསྐྱེད་ཀྱི་དབྱེ་བ་བཤད་པ་ལས་མཚམས་སྦྱར་བ།
,༠༨
༣༨ རྩ་བ་བཤད་པ།

༡༠༩
༣༩ འགྲེལ་བ་བཤད་པ་ལས་དཔེས་མཚོན་ཚུལ་བཤད་ཕ།
༡༡༥
༤༠ ས་མཚམས་བཤད་པ།་་
གདམས་ངག་བཤད་པ།
༡༡༧
༤༡ གདམས་ངག་དངོས་བཤད་པ་ལ་མཚམས་སྦྱར་བ།
༡༡༩
༤༢ རྩ་བ་བཤད་པ།་
༡༢༠
༤༣ འགྲེལ་བ་བཤད་པ་ལས་སྒྲུབ་པའི་ངོ་བོ་ལ་གདམས་པ།
༡༢༤
༤༤ སྒྲུབ་པའི་དམིགས་པ་ལ་གདམས་པ།
༡༢༩
༤༥ ཞར་ལ་བདེན་བཞི་ལ་དོགས་པ་གཅད་པ།
༡༣༥
༤༦ རྟེན་དཀོན་མཆོག་གསུམ་ལ་གདམས་པ།
འ༧ ཞར་བྱུང་སྐྱབས་གསུམ་ལ་དོགས་པ་གཅད་པ། ༡༣༨
༤༨ སྒྲུབ་པའི་ཁྱད་པར་གྱི་ཆོས་ལ་གདམས་པ་ལས་མི་མཐུན་
༡༤༤
ཕྱོགས་མངོན་གྱུར་པ་སེལ་བ་ལ་གདམས་པ།
༡༤༦
༤༩ སྤྱན་ལྔ་ལ་གདམས་པ་དོགས་གཅོད་དང་བཅས་པ།
༥༠ མངོན་ཤེས་དྲུག་ལ་གདམས་པ་དོགས་གཅོད་དང་བཅས་པ། ༡༥༡
༡༥༦༥༡ སྤང་བྱའི་ས་བོན་སེལ་བར་གདམས་པ་ལས་མཐོང་ལམ་ལ་གདམས་པ།་
༥༢ སྒོམ་ལམ་ལ་གདམས་པ། ༡༥༨
༡༥༩༥༣ དོན་བསྡུབ།
༡༦༡
༥༤ དགེ་འདུན་དཀོན་མཆོག་བྱེ་བྲག་ཏུ་བཤད་པ་ལ་མཚམས་སྦྱར་བ།
༥༥ ༡༦༡
རྩ་བ་བཤད་པ།་
༥༦ འགྲེལ་བ་བཤད་པ། ༡༧༣
༡༧༨
༥༧ ཞར་བྱུང་དཔེའི་དགེ་འདུན་གྱི་རྣམ་བཞག་རྒྱས་པར་བཤད་པ།་

D
ངེས་འབྱེད་ཡན་ལག་བཤད་པ།
༢༠༧༥༨ མདོར་བསྟན་པ་ལ་མཚམས་སྦྱར་བཤད་པ།
༢༠༨༥༩ རྩ་བ་བཤད་པ།
༦0 འགྲེལ་བ་བཤད་པ་ལས་དམན་པའི་སྦྱོར་ལམ་ལས་ཁྱད་ཞུགས་པར་སྒྲུབ་པ། ༢༡༠
༦༡ དམིགས་པ་བཅུ་གཉིས་བཞིར་བསྡུ་བ་བཤད་པ། ༣༡༤
༣༡༦
༦༢ ཞར་བྱུང་སྦྱོར་ལམ་ལ་དོགས་པ་གཅད་པ།
༦༣ རྒྱས་བཤད་ཀྱི་ཁྱད་ཆོས་སྔ་མ་གསུམ་བཤད་པ་ལ་སྤྱིའི་མཚམས་སྦྱར། ༢༡༩
༦༤ སོ་སོའི་དོན་བཤད་པ། ༢༢༠
༢༤༠༦༥ བརྗོད་ཚུལ་ལ་རྩོད་པ་སྤོང་བ།
༣༩༨༦༦ རྟོག་པའི་ཁྱད་ཆོས་ལ་སྤྱིའི་མཚམས་སྦྱར་བ།
༦༧ སོ་སོའི་དོན་བཤད་པ། ༣༤༨
༢༥༧༦༨ དོན་བསྡུ་བ།
༢༥༧
༦༩ ཞར་བྱུང་གཟུང་འཛིན་རྟོག་ལ་དོགས་པ་གཅད་པ།
༣༦༦༧༠ ཡོངས་འཛིན་བཤད་པ་ལ་མཚམས་སྦྱར་བ།
༢༦༦
༧༡ རྩ་བ་བཤད་པ།
༢༦༧༧༢ འགྲེལ་བ་བཤད་པ།
སྒྲུབ་པའི་རྟེན་རང་བཞིན་གནས་རིགས་བཤད་པ།
༢༦༩༧༣ རིགས་ཀྱི་དབྱེ་བའི་མཚམས་སྦྱར་བཤད་པ།
༢༦༩༧༤ རྩ་བ་བཤད་པ།་་
༢༧༢༧༥ རིགས་ལ་དོགས་པ་གཅད་པ།་
༧༦ འགྲེལ་བ་བཤད་པ་ལས་སྒྲུབ་པ་བཅུ་གསུམ་གྱི་ངོ་བོ།
ปม่ ཞར་བྱུང་དགོངས་ལྡེམ་དགོངས་ལ་དོགས་པ་གཅད་པ། ༣༨༣
༢༨༧༧༨ གོ་རིམ་བཤད་པ།

E
༧༩ གྲངས་ངེས་བཤད་པ། ༢༨༧
༨༠ ༢༨༧དོན་བསྡུབ།
༨༡ རིགས་ཀྱི་རྩོད་སྤོང་ལས་རྩོད་པ། ༢༨༩
༨༢ རྩོད་པའི་ལན་བཤད་པ་ལས་དོན་ཐོབ་ཀྱི་ལན། ༢༩༠
༨༣ དངོས་སུ་བསྟན་པའི་ལན་དོགས་གཅོད་དང་བཅས་པ། ༢༩༡
སྒྲུབ་པའི་དམིགས་པ་བཤད་པ།
༨༤ མཚམས་སྦྱར་བཤད་པ། ༢༩༤
༨༥ རྩ་བ་བཤད་པ།་༢༩༤
༨༦ འགྲེལ་བ་བཤད་པ། ༢༩༨
སྒྲུབ་པའི་ཆེད་དུ་བྱ་བ་བཤད་པ།
༨༧ མཚམས་སྦྱར་བཤད་པ།་༣༠༡
༨༨ རྩ་བ་བཤད་པ།་༣༠༡
༨༩ འགྲེལ་བ་བཤད་པ། ༣༠༤
གོ་སྒྲུབ་བཤད་པ།
༩༠ སྒྲུབ་པ་སྤྱིའི་རྣམ་བཞག་༣༠༥
༩༡ བསམ་པ་རྒྱ་ཆེ་བ་གོ་སྒྲུབ་བཤད་པ། ༣༡༠
སྦྱོར་བ་རྒྱ་ཆེ་བ་འཇུག་སྒྲུབ་བཤད་པ།
༩༢ མཚམས་སྦྱར་བཤད་པ།་༣༡༦
༩༣ རྩ་བ་བཤད་པ།་༣༡༦
༩༤ འགྲེལ་བ་བཤད་པ།
༣༡༩

F
༩༥ ཡུལ་གྱི་རྟོགས་དཀའ་བ་བྱེ་བྲག་ཏུ་བཤད་པ་ལས་ཐོས་བསམ་
༣༣༣སྒོམ་གསུམ་གྱི་རྣམ་བཞག་སྤྱིར་བསྟན་པ།
༩༦ བསམ་གཟུགས་ཀྱི་རྣམ་བཞག་ལས་སྒོམ་པའི་རྟེན་བཤད་པ།་༣༢༤
༣༢༨
༩༧ ཞི་ལྷག་གི་ཕན་ཡོན་སོགས་བཤད་པ།
༣༣༥༩༨ ཞི་ལྷག་སོ་སོར་བཤད་པ།
༣༤༧
༩༩ ཡིད་བྱེད་བདུན་གྱིས་བསམ་གཟུགས་ལ་འཇུག་ཚུལ།
༣༥༣༡༠༠ ཐོབ་བྱ་བསམ་གཟུགས་ཀྱི་རང་བཞིན་བཤད་པ།
༣༦༠
༡༠༡ ཚད་མེད་བཞི་བཤད་པ།
ཚོགས་སྒྲུབ་བཤད་པ།
༣༦༣
༡༠༢ སྤྱིར་བསྟན་པ།
༣༧༠
༡༠༣ ཚོགས་གསུམ་བྱེ་བྲག་ཏུ་བཤད་པ་ལས་ཡུལ་ཅན་ཡེ་ཤེས་བཤད་པ།
༣༧༢
༡༠༤ ཡུལ་སྟོང་ཉིད་བཤད་པ།
༣༧༨
༡༠༥ སའི་ཚོགས་བཤད་པ་ལས་སྤྱི་དོན།
༣༩༡
༡༠༦ ཡན་ལག་གི་དོན་བཤད་པ།
༤༡༥༡༠༧ གཉེན་པོའི་ཚོགས་བྱེ་བྲག་ཏུ་བཤད་པ།
ངེས་འབྱུང་སྒྲུབ་པ་བཤད་པ།
༤༡༨
༡༠༨ མཚམས་སྦྱར་བཤད་པ།
༤༡༨
༡༠༩ རྩ་བ་བཤད་པ།
༤༢༡
༡༡༠ འགྲེལ་བ་བཤད་པ།

G
སྐབས་གཉིས་པའི་མཆན་འགྲེལ།
ལམ་ཤེས་ཀྱི་ཡན་ལག་བཤད་པ།
༤༣༤
༡༡༡ མཚམས་སྦྱར་བཤད་པ།་
༤༣༥
༡༡༢ རྩ་བ་བཤད་པ།་
༤༢༦
༡༡༣ འགྲེལ་བ་བཤད་པ།་
༤༢༨
༡༡༤ ཞར་ལ་ཐེག་གསུམ་དྲང་ངེས་སུ་འདོད་ཚུལ་ལ་དོགས་པ་གཅད་པ།
༤༣༢
༡༡༥ འཁོར་བར་མཐའ་ཡོད་མེད་ལ་དོགས་པ་གཅད་པ།
༤༣༧
༡༡༦ བྱང་སེམས་འཁོར་བར་སྐྱེ་བ་ལེན་པའི་རྒྱུ་ལ་དོགས་པ་གཅད་པ།
ཉན་ཐོས་ཀྱི་ལམ་ཤེས་པའི་ལམ་ཤེས་བཤད་པ།
༤༤༠
༡༡༧ མཚམས་སྦྱར་བཤད་པ།
༤༤༠
༡༡༨ རྩ་བ་བཤད་པ།་
༡༡༩ འགྲེལ་བ་བཤད་པ་ལས་ཤེས་བྱའི་ལམ་བཤད་པ།
༤༤༧
༡༢༠ ཇི་ལྟར་ཤེས་ཚུལ་བཤད་པ།
༤༤ར
༡༢༡ རྒྱུ་ངེས་འབྱེད་ཆ་མཐུན་ལ་མཚམས་སྦྱར་བཤད་པ།
༤༤༨
༡༢༢ རྩ་བ་བཤད་པ།
༤༥༠
༡༢༣ འགྲེལ་བ་བཤད་པ།
རང་རྒྱལ་གྱི་ལམ་ཤེས་པའི་ལམ་ཤེས་བཤད་པ།
༡༢༤ རྣམ་བཞག་རྟེན་གྱི་ཁྱད་པར་ལས་ཁྱད་ཆོས་དངོས་བཤད་པ། ༤༥༣
༤༦༡
༡༢༥ རྩོད་པ་སྤོང་བ།
༤༦༣
༡༢༦ དེའི་ལམ་ཇི་ལྟར་ཤེས་ཚུལ་བཤད་པ།
༤༦༨
༡༢༧ དེའི་རྒྱུ་ངེས་འབྱེད་ཆ་མཐུན་བཤད་པ།

H
འདི་ཕྱིར་ཕན་ཡོན་ཆེ་བའི་མཐོང་ལམ་བཤད་པ།
༡༢༨ བྱང་སེམས་ཀྱི་ལམ་ཤེས་པའི་ལམ་ཤེས་སྤྱིའི་མཚམས་སྦྱར་བཤད་པ།
༡༢༩ སྐད་ཅིག་མ་མདོར་བསྟན་པ་དོགས་གཅོད་དང་བཅས་པ། ༤༧༠
༡༣༠ རྣམ་པ་སྒོམ་ཚུལ་རྒྱས་པར་བཤད་པ། ༤༧༦
༡༣༡ རྣམ་པ་མ་བསྟན་པར་འདོད་པ་དགག་པ།
༤༨༢
སྒོམ་ལམ་གྱི་བྱེད་པ་བཤད་པ།
༡༣༢ སྒོམ་ལམ་སྤྱིའི་མཚམས་སྦྱར་བཤད་པ། ༤ར༣
༡༣༣ སྒོམ་ལམ་གྱི་བྱེད་པའི་མཚམས་སྦྱར་བཤད་པ། ༤༨༣
༡༣༤ རྩ་བ་བཤད་པ།་༤༨༤
༡༣༥ འགྲེལ་བ་བཤད་པ། ༤༨༥
མོས་པ་སྒོམ་ལམ་བཤད་པ།
༡༣༦ བྱེད་པ་ཅན་གྱི་སྒོམ་ལམ་བཤད་པ་ལས་དབྱེ་བ་བསྟན་ཏེ་མཚམས་སྦྱར་བ། ༤༨༦
༡༣༧ སོ་སོའི་ངོ་བོ་བཤད་པ་ལས་ཟག་བཅས་སྒོམ་ལམ་གྱི་དབྱེ་བའི་མཚམས་སྦྱར་བ།” 487
༡༣༨ མོས་པ་སྒོམ་ལམ་གྱི་མཚམས་སྦྱར་བཤད་པ། ༤༨༩
༡༣༩ རྩ་བ་བཤད་པ།་་༤༨༩
༡༤༠ འགྲེལ་བ་བཤད་པ། ༤༩༡
དེའི་ཕན་ཡོན་བསྟོད་བཀུར་བསྔགས་གསུམ་བཤད་པ།
༡༤༡ མཚམས་སྦྱར་བཤད་པ། ༤༩༣
༡༤༢ རྩ་བ་བཤད་པ། ༤༩༣
༡༤༣ འགྲེལ་བ་བཤད་པ། ༤༩༤

བརྔོ་བ་སྒོམ་ལམ་བཤད་པ།
༡༤༤ མཚམས་སྦྱར་བཤད་པ།་༤༩༧
༡༤༥ རྩ་བ་བཤད་པ།་༤༩༧
༡༤༦ འགྲེལ་བ་བཤད་པ། ༤༩༨
རྗེས་སུ་ཡི་རང་སྒོམ་ལམ་བཤད་པ།
༡༤༧ མཚམས་སྦྱར་བཤད་པ།་༥༠༣
༡༤༨ རྩ་བ་བཤད་པ།་་༥༠༣
༡༤༩ འགྲེལ་བ་བཤད་པ། ༥༠༣
སྒྲུབ་པ་སྒོམ་ལམ་བཤད་པ།
༡༥༠ ཟག་མེད་སྒོམ་ལམ་གྱི་དབྱེ་བའི་མཚམས་སྦྱར་བཤད་པ། ༥༠༤
༡༥༡ སྒྲུབ་པ་སྒོམ་ལམ་གྱི་མཚམས་སྦྱར་བཤད་པ། ༥༠༤
༡༥༢ རྩ་བ་བཤད་པ།་༥༠༤
༡༥༣ འགྲེལ་བ་བཤད་པ། ༥༠༥
རྣམ་དག་༸སྒོམ་ལམ་བཤད་པ།
༡༥༤ རྒྱུའི་ཁྱད་པར་བཤད་པ། ༥༠༧
༡༥༥ ཡུལ་གྱི་ཁྱད་པར་བཤད་པ།
༥༠༩
༡༥༦ འབྲས་བུའི་ཁྱད་པར་བཤད་པ། ༥༡༢
༡༥༧ ངོ་བོའི་ཁྱད་པར་ལས་རྣམ་དག་ཤིན་ཏུ་བ་ཡིན་མིན་གྱི་
ཁྱད་པར་དྲི་བས་མཚམས་སྦྱར་བ། ༥༡༤
༡༥༨ དེའི་ལན་བཤད་པ། ༥༡༤
༡༥༩ སངས་རྒྱས་ཀྱི་རྣམ་དག་ཤིན་ཏུ་བར་བསྒྲུབ་པ། ༥༡༦

པ
སྐབས་གསུམ་པའི་མཆན་འགྲེལ།
ཤེས་པས་སྲིད་ལ་མི་གནས་པའི་གཞི་ཤེས་བཤད་པ།
༥༢༠
༡༦༠ འབྲེལ་བཀོད་པས་མཚམས་སྦྱར་བ།
༥༢༡
༡༦༡ ཉེ་རིང་གི་ལམ་བཤད་པ་ལས་ཉེ་རིང་གི་རྒྱུ་མཚན་ལ་རྩ་བ་བཤད་པ།
༥༢༢
༡༦༢ འགྲེལ་བ་བཤད་པ་ལས་དངོས་བསྟན་སྲིད་ཞིའི་མཐའ་འགོག་བྱེད་བཤད་པ།
༥༣༣
༡༦༣ ཤུགས་བསྟན་ཉན་རང་གི་ལམ་དེ་དག་དང་བྲལ་བར་བསྟན་པ།
འབྲས་ཡུམ་ལ་ཉེ་རིང་གི་གཞི་ཤེས་བཤད་པ།
༥༣༥
༡༦༤ ཉེ་རིང་དུ་འཇོག་པའི་རྒྱུ་མཚན་དེ་བསྒྲུབ་པ་ལ་རྩོད་པ་འགོད་པ།
༥༢༦
༡༦༥ རྩོད་པ་དེའི་ལན་བཤད་པ།
མི་མཐུན་ཕྱོགས་ཀྱི་གཞི་ཤེས་བཤད་པ།
༥༢༨
༡༦༦ མཚམས་སྦྱར་བཤད་པ།་
༥༣༨
༡༦༧ རྩ་བ་བཤད་པ།
༥༢༨
༡༦༨ འགྲེལ་བ་བཤད་པ།
གཉེན་པོ་ཕྱོགས་ཀྱི་གཞི་ཤེས་བཤད་པ།
༥༣༠
༡༦༩ མཚམས་སྦྱར་བཤད་པ།་
༥༣༠
༡༧༠ རྩ་བ་བཤད་པ།
༥༣༡
༡༧༡ འགྲེལ་བ་བཤད་པ།་
གཞི་ཤེས་སྦྱོར་བ་བཤད་པ།
༥༣༥
༡༧༢ སྦྱོར་བའི་དབྱེ་བའི་སྦྱར་བསྟན་བཤད་གསུམ།་

K
སྦྱོར་བའི་རང་བཞིན་མཉམ་ཉིད་བཤད་པ།
༡༧༣ སྦྱོར་བའི་རང་བཞིན་གྱི་སྦྱར་བསྟན་བཤད་གསུམ། ༥༤༡
མཐོང་ལམ་བཤད་པ།
༡༧༤ སྦྱོར་བ་སྒོམ་པའི་འབྲས་བུ་མདོར་བསྟན་པ། ༥༤༢
༡༧༥ རྒྱས་པར་བཤད་པ་ལ་དྲི་བས་མཚམས་སྦྱར་བ། ༥༤༣
༡༧༦ ལན་གྱི་རྩ་བ་བཤད་པ། ༥༤༣
༡༧༧ ལན་གྱི་འགྲེལ་བ་བཤད་པ་ལས་དངོས་བསྟན་གྱི་མཐོང་ལམ་བཤད་པ། ༥༤༥
༡༧༨ ཤུགས་བསྟན་གྱི་མཐོང་ལམ་བཤད་པ། ༥༤༩
༡༧༩ སྒོམ་ལམ་མི་སྟོན་པའི་རྒྱུ་མཚན་དོགས་གཅོད་དང་བཅས་པ། ༥༤༩
༡༨༠ མཁྱེན་གསུམ་མཇུག་སྡུད་བཤད་པ། ༥༥༢
༡༨༡ པར་བྱང་སྨོན་ཚིག་༥༥༤

འགྲེལ་མཆན་སྐབས་དང་པོ། 1 རྣམ་མཁྱེན།
༄༅། །བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་ཆུང་
དོན་གསལ་བའི་མཆན་འགྲེལ་ཀུན་བཟང་ཞིང་གི་ཉི་མ་
ཐར་འདོད་མུན་སེལ་ལས་སྐབས་དང་པོའི་
མཆན་འགྲེལ་བཞུགས་སོ།།
༄༅། །སྐལ་བཟུང་འགྲོ་ལ་ཤེས་རབ་ཕར་ཕྱིན་གྱི། །
གཞུང་དོན་ཐུབ་བསྟན་རྒྱ་མཚོའི་སྙིང་བོ་མཆོག །
སྟོན་མཛད་སྨྲ་བའི་དབ༵ང་ཕྱུག་ཡབ་སྲས་ལྔ། །
བྱང་ཆུབ་བར་དུ་དད་པས་གཙུག་གིས་མཆོད། །
སྙིགས་མའི་རྒུད་པ་དྲུངས་ནས་འབྱིན་པ་ཡི། །
དང་པོའི་ཐུགས་བསྐྱེད་གོ་ཆས་རྒྱལ་སྲས་ཀུན། །
སྐྱེངས་ཤིང་རྒྱལ་ཀུན་བསྔགས་པའི་མེ་ཏོག་འཐོར། །
མཉམ་མེད་བུ་རམ་ཤིང་བས་རྟག་ཏུ་སྐྱོངས། །
དེ་ཡི་རྒྱལ་ཚབ་མི་ཕམ་མགོན་པོ་དང་། །
དམར་སེར་ལི་ཁྲིའི་མདངས་འཛིན་ཡབ་ཡུམ་ཟུང་། །
དུས་ཀུན་སྙིང་གི་ཟེའུ་འབྲུར་ལེགས་བཞུགས་ནས། །
འཆད་རྩོད་རྩོམ་པའི་བློ་གྲོས་སྣང་བ་སྩོལ། །

འགྲེལ་མཆན་སྐབས་དང་པོ། 2 རྣམ་མཁྱེན།
ཆོས་མངོན་གཏེར་མཛོད་ཐོགས་མེད་སྐུ་མཆེད་དང་། །
མདོ་རྒྱན་སྦྱར་བའི་འགྲེལ་མཛད་གྲོལ་སྡེ་གཉིས། །
ཡུམ་ཀུན་རྒྱན་དུ་འགྲེལ་མཛད་སེང་བཟང་ཞབས། །
ལº་སོགས་འཕགས་ཡུལ་མཁས་རྣམས་ཕྱག་གི་ཡུལ། །
ལྗོངས་འདིའི་མུན་སེལ་བློ་ལྡན་ཤེས་རབ་སོགས། །
གངས་ཅན་མཁས་དབང་སྤྱི་དང་ཁྱད་པར་དུ། །
བློ་བཟང་རྒྱལ་བ་གཉིས་པ་ཡབ་སྲས་ཀྱིས། །
གཞུང་འདིའི་འགྲེལ་ཚུལ་དྲན་པས་སྤུ་ལོང་གཡོ། །
བདག་བློའི་པད་ཚལ་འབྱེད་པའི་ཉིན་བྱེད་འོད། །
བཞད་པའི་རྡོ་རྗེ་དཱི་བམ་མཚན་ཅན་ལ། །
མཆོག་ཏུ་བཏུད་དེ་དེ་ཡི་ལེགས་བཤད་དང༌། །
གསེར་ཕྲེང་རྣམ་བཤད་ཇི་བཞིན་འཆད་ཀྱིས་ཉོན། །
དེ་ལ་འདིར་མདོ་དང་རྒྱན་གཉིས་ཀའི་གནད་དོན་ཚང་བར་སྟོན་པས་རྒྱ་འགྲེལ་གཞན་
ལས་ཁྱད་པར་དུ་འཕགས་པ་སློབ་དཔོན་གྱི་འགྲེལ་བའི་དོན་མཆན་འགྲེལ་གྱིས་འཆད་པ་ལ།
འགྲེལ་བའི་མཚན་དོན་བཤད་པ།
མཚན་གྱི་དོན། གཞུང་གི་དོན། མཇུག་གི་དོན་གསུམ། དང་པོ་ལ༑ དངོས་
དང༌། འགྱུར་ཕྱག་གཉིས་ལས། དང་པོ་ནི། རྒྱ་གར་ཞེས་པ་བཤད་ཚུལ་མང་ཡང་དའི་
འཕུལ་ཕྱིས། །ཀའང་གར་བསྒྱུར་ཏེ་གྲོང་ཁྱེར་ཆེན་པོ་དྲུག་གནས་པའི་ཕྱོགས་ལ་འདོད་རྒྱལ་
དུ་བརྡ་བྱས་པ་གསེར་ཕྲེང་ལྟར་རོ། །ཡུལ་དེའི་སྐད་ལ། ལེགས་སྦྱར། ཟུར་ཆག རང་

འགྲེལ་མཆན་སྐབས་དང་པོ། 3 རྣམ་མཁྱེན།
བཞིན་པ། ཤ་ཟ་བཞིའམ། ཉ་ཊི ཀ་ལྟར་ན་རྒྱ་མཚོའི་མཐའི་སྐད་དང་ལྔ་ལས། སཾ་སྐྲྀ་
ཏའི་སྐད་དུ། འདིའི་མིང་ལ་ཨ་བྷི་ས་མ་ཡ་མངོན་པར་རྟོགས་པ། ཨ་ལཾ་ཀཱ་ར་རྒྱན།
ན་མ་ཞེས་བྱ་བ། པྲ་ཛྙཱ་བཱ་ར་མི་ཏ་ཤེར་ཕྱིན། ཨུ་བ་དེ་ཤ་མན་ངག ཤཱསྣ་བསྟན་བཅོས།
ཐྲི་ཏྟི་འགྲེལ་བའོ། །བོད་ནི། ཉ་ཊིཀ་ལས། དེ་ལ་བོད་དང་བོད་ཆེན་པོ་གཉིས་ཏེ། དབུས་
གཙང་དང་ཁམས་ལ་རིམ་བཞིན་ཟེར་རོ། །ཞེས་པ་ལྟར་དེའི་》སྐད་དུ། ཤེས་རབ་ཀྱི་ཕ་
རོལ་ཏུ་ཕྱིན་པའི་མདོའི་དོན་བདེ་བླག་ཏུ་རྟོགས་བྱེད་ཡིན་པས་མན་ངག་གི་བསྟན་བཅོས།
ཡང་དག་པར་རྟོགས་པས་མངོན་པར་རྟོགས་པའི། ཡུམ་གྱི་ལུས་མཛེས་བྱེད་ཡིན་པས་
རྒྱན་ཅེས་བྱ་བའི་འགྲེལ་བ་ལ། རྒྱ་ཆེར་འགྲེལ། ཚིག་འགྲེལ། དཀའ་འགྲེལ། དོན་
འགྲེལ། བསྡུས་དོན་གྱི་འགྲེལ་བ། མདོ་སྦྱོར་གྱི་འགྲེལ་བ། གོ་སླའི་འགྲེལ་བ། འགྲེལ་
བཤད་དང་བརྒྱད་ལས། ཆོས་བཤེས་ཀྱིས་དོན་འགྲེལ་དང༌། གསེར་གླིང་བས་རྒྱ་ཆེར་
འགྲེལ་དུ་བཞེད་པར་བུ་ཊི ཀ་དང་། ཉ་ཊི ཀ་ཏུ་ཕྱི་མས་དཀའ་འགྲེལ་དུ་བཞེད་པར་གསུངས་
ཀྱང་། རང་ལུགས་ཆོས་བཤེས་ལྟར་རོ། །གཉིས་པ་ལ། བམ་གྲངས་དང༌། འགྱུར་ཕྱག་གཉིས་
ལས། དང་པོ་ནི། བམ་པོ་ནི་ཤུ་ལོག་བདུན་བརྒྱ་དང༌། ལྔ་བརྒྱ་དང༌། སྟོང་གི་སུམ་ཆ་
དང༌། སུམ་བརྒྱ་ལ་བྱས་པ་རྣམས་ལས་འདི་ཐ་མ་ཡིན་ལ། ཤུ་ལོག་ནི། ཚིགས་བཅད་
རྐང་བཞི་དང་། ལྷུག་པ་ཚེག་བར་སོ་གཉིས་ལ་བྱས་སོ། །དང་པོ་ནི་ལྔ་ཡོད་པས་དང་པོའོ།།
གཉིས་པ་འགྱུར་ཕྱག་ནི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་
འཚལ་ལོ། །བུ་ཉ་སོགས་ཀྱིས། སངས་རྒྱས་པདྨ་ལྟར་སངས་རྒྱས། །ཞེས་འདྲེན་པ་
དང༌། སྡེ་སྣོད་གསུམ་ངོས་འཛིན་པའི་ཕྱག་ཏུ་བཀས་བཅད་པ་མི་འཐད་པར་བཤད་པ་དགག་
ཚུལ་གསེར་ཕྲེང་ལྟར་རོ། །གསེར་ཕྲེང་ནི་ས་བཅད་སོགས་རྩོམ་ལུགས་ཕལ་ཆེར་ཉ་ཊིཀ་
ཡིད་ཀྱི་མུན་སེལ་ལ་བརྟེན་ཅིང་། དེ་ཡང་ཕལ་ཆེར་བུ་ཊིཀ་ལུང་གི་སྙེ་མར་བརྟེན་ལ། མཁས་
གྲུབ་རིན་པོ་ཆེའི་རྟོགས་དཀའི་སྣང་བ་ནི་ཕལ་ཆེར་རྗེ་བཙུན་རེད་མདའ་པའི་རྣམ་བཤད་ཉི་

འགྲེལ་མཆན་སྐབས་དང་པོ། 4 རྣམ་མཁྱེན།
མའི་འོད་ཟེར་ལ་བརྟེན་ནོ། །རྣམ་བཤད་སྙིང་བོ་རྒྱན་ནི་ལོ་ཆེན་གྱི་ཕར་ཊིཀ་སོགས་རྒྱན་
འགྲེལ་རྣམས་ལས་ལེགས་པའི་ཆ་བསྡུས་ཤིང་། གཙོ་བོ་རྗེ་བཙུན་འཇམ་པའི་དབྱངས་ཀྱི་
མན་ངག་ལ་བརྟེན་པས་དགེ་ལྡན་པའི་ཡིག་ཆ་རྣམས་ཀྱང་དེ་གཙོ་བོར་བྱེད་པས་འདིར་ཡང་
ས་བཅད་དེ་ལྟར་བྱའོ། །
འགྲེལ་བའི་མཆོད་བརྗོད་དང་རྩོམ་པར་དམ་བཅའ་བ་བཤད་པ།
གཉིས་པ་ལ་གསུམ། བཤད་པ་ལ་འཇུག་པ་དང༌། བཤད་པ་ཉིད་འགོད་པ་དང་།
བཤད་པ་མཐར་ཕྱིན་པའི་ཚུལ་ལོ། །དང་པོ་ལ་གསུམ། མཆོད་པར་བརྗོད་ཅིང་རྩོམ་པར་
དམ་བཅའ་བ་དང༌། འགྲེལ་བ་རྩོམ་རིགས་པར་བསྒྲུབ་པ་དང༌། ཁེངས་སྐྱུངས་ཤིང་སྤྲོ་
བ་སྐྱེ་བའི་རྒྱུ་མཚན་ནོ། །དང་པོ་ནི། གང་ལ་ཕྱག་འཚལ་ན། གཞུང་ལམ་འབྲས་བུའི་
ཤེས་རབ་ཀྱི་ཕ་རོལ་ཏུ་ཕྱིན་པ་ལ། ཞེས་པས་ཉིང་དགོས་དང༌། ཤེར་ཕྱིན་ནམ་ཡུམ་
དེའི་རྒྱན་ཚིག་ལེའུར་བྱས་པ་ནི་ཚིགས་བཅད་རྩ་བ་བཞི་བ་ཚེག་བར་བརྒྱད་མར་ཉ་ཊིཀ་
ཏུ་གསུངས་པས་གསེར་ཕྲེང་དུ་དེའོ། །དེ་དག་བརྗོད་བྱ་དང་བཅས་པ་ནི་འདིའི་བརྗོད་བྱ་
དང་། ཚིག་གསལ་ལྟར་གཞུང་ལམ་འབྲས་བུ་རང་བཞིན་གྱི་ཤེར་ཕྱིན་ནམ་ཤེར་འབྱུང་
ལྟར་ཡུམ་རྒྱས་འབྲིང་བསྡུས་པ་ཀུན་གྱིས་རྒྱན་དུ་འགྲེལ་ཚུལ་ནི། རེད་མདའ་བའི་ཉི་ཟེར་
ལས། ཇི་ལྟར་འདིས་ཀུན་གྱི་རྒྱན་དུ་འགྱུར་བར་བཤད་ཅེ་ན། ཡན་ལག་རྒྱས་བཤད་ཀྱི་
དང་པོར་སེམས་བསྐྱེད་འཆད་པར། རྒྱལ་བའི་ཡུམ་རྣམ་པ་གསུམ་ཆར་ལས་ཀྱང་། ཞེས་
ཡུམ་གསུམ་ག་དང་སྦྱར་ཞིང་། མཇུག་ཏུ། ལ་ལ་ལས་དོན་གཞན་ལས་ཚིག །གཞན་
ལས་རྣམ་གྲངས་མིང་གིས་ཏེ། །མཁས་པ་རྣམས་ཀྱིས་ཡུམ་ཀུན་ལའང༌། དོན་བསྡུས་དེ་
ཙམ་ཤེས་པར་བྱ། །ཞེས་ཇི་སྐད་བཤད་པའི་མངོན་པར་རྟོགས་པའི་རིམ་པ་རྣམས་ཡུམ་
གསུམ་གས་བསྟན་པར་བསྒྲུབ་པའི་ཕྱིར་རོ། །ཞེས་པ་ལྟར། ཡུམ་ཀུན་གྱི་རྒྱན་དུ་རྟོགས་

རྣམ་མཁྱེན།འགྲེལ་མཆན་སྐབས་དང་པོ། 5
པར་འགྱུར་བར་ནི། །དེའི་ཕྱིར་རྣམ་པར་དབྱེ་ཞེས་རྩོམ་པར་དམ་བཅའ་དང་། དེའི་
ཕྱིར་གུས་ཕྱག་འཚལ། །ཞེས་མཆོད་བརྗོད་ཀྱི་དགོས་པ་གསུངས་ཤིང་འབྲེལ་བ་ཤུགས་
ལ་བསྟན་ཏོ། །གསེར་གླིང་བས་མངོན་རྟོགས་བརྒྱད་ནི་ཡུམ་དེའི་རྒྱན་ཞེས་པ་དང༌། མངོན་
པའི་སྡེ་སྣོད་ལ་སོགས་པ་ཀུན་གྱི་རྒྱན་ཞེས་པ་མི་འཐད་ཚུལ་གསེར་ཕྲེང་ལྟར་རོ། །འགྲེལ་
བའི་དགོས་སོགས་ཆོས་བཞི་བཤད་ནས། གཉིས་པ་ལ། ཕྱིའི་རྐྱེན་སློབ་དཔོན་སྔ་མའི་མན་
ངག་ལྡན་ཚུལ་དང་། ནང་གི་རྐྱེན་བརྗོད་དོན་རྟོགས་པའི་ཤེས་རབ་ལྡན་ཚུལ་དང་། དེས་
ན་འགྲེལ་བ་རྩོམ་རིགས་པ་གསུམ། དང་པོ་ལ། ལོ་ཆེན་གྱི་འཇམ་པའི་བཤད་པ་ནི། དེ་
ཉིད་ཀྱི་ཊིཀ་ཆུང་ལས། ཁོ་བོའི་བཤད་པ་འདི་ནི། ཞེས་པ་ནས། བླ་མ་བརྒྱུད་པའི་འགྲེལ་
བ་ལ་བརྟེན་ནས་རྙེད་པའི་དོན་བརྗོད་པའི་ཕྱིར་ཡིད་མི་ཆེས་པར་མི་བྱའོ། །ཞེས་དང༌། གསེར་
གླིང་བའི་བཏང་སྙོམས་ཀྱི་བཤད་པ་ནི། གསེར་ཕྲེང་ལས། ཅི་མངོན་རྟོགས་རྒྱན་གྱི་འགྲེལ་
བ་གཞན་དག་ཀྱང་ཡོད་དམ་ཞེ་ན། ཞེས་པའི་ལན་དུ་ཡོད་ཅེས་སྟོན་པའི། ཞེས་པ་ལྟར་
ལ༑ ཤེར་འབྱུང་གི་རྩུབ་པའི་བཤད་པ་ནི། གསེར་ཕྲེང་ལས། ཤེར་འབྱུང་ནི། ཁྱོད་ཀྱིས་
རྩོམ་མི་རིགས་ཏེ་སྔོན་གྱི་སློབ་དཔོན་རྣམས་ཀྱིས་མདོ་ལ་རྨོངས་པ་བཟློག་ཟིན་ལ་མ་བཟློག་
ན་ཁྱོད་ཀྱང་བཟློག་མི་ནུས་ཞེས་པའི་ལན་དུ། ནས། གཞི་ལམ་རྣམ་པ་མཐའ་དག་བསྡུས་
ཤིང་མངོན་རྟོགས་དང་སྦྱོར་བས་ཀུན་གྱི་རྒྱན་དུ་འགྱུར་བའི་ཕྱིར་དང་། དབུ་མ་དང་སྦྱར་
བས་དོགས་པ་ཐམས་ཅད་བཟློག་པའོ། །ཞེས་འཆད་དོ། །ཞེས་ཐོགས་མེད་ཀྱིས་སྦྱོར་བཞི་
རྒྱས་པར་མ་བཤད་པས་མ་རྟོགས་པ་དང༌། དབྱིག་གཉེན་གྱིས་སེམས་ཙམ་དུ་ཞེན་པས་
ལོག་པར་རྟོག་པ་དང༌། འཕགས་པས་ཉི་ཁྲི་ཙམ་དང་སྦྱར་བས་ཐེ་ཚོམ་དང་། བཙུན་པས་
ཡུམ་དོན་ཚང་བར་མ་རྙེད་པས་རྨོངས་པའི་དྲི་མ་དང་ལྡན་པར་བཤད་པ་ལྟར་ཡིན་ལ། གསེར་
ཕྲེང་ལས། འདིར་སྔ་མའི་རྗེས་སུ་འབྲངས་ཏེ་བཤད་དོ། །ཞེས་བུ་ཉ་སོགས་ལྟར་འཇམ་
པའི་བཤད་པ་བྱས་ཀྱང་། འོག་ཏུ་ཚིག་གསལ་ལས། རང་ཉིད་སྔོན་གྱི་མཁས་པ་རྣམས་

འགྲེལ་མཆན་སྐབས་དང་པོ། 6 རྣམ་མཁྱེན།
ཀྱི་ལུགས་ལ་མཁས་པར་བསྟན་པ་སོགས་དང༌། ཤེར་འབྱུང་གི་བཤད་པ་བཀོད་ནས་ངགག་
པ་མ་གནང་བས་གསུམ་ག་བཞེད་པར་གསལ་ལོ། །རྣམ་བཤད་ལས། སློབ་དཔོན་སྔ་མའི་
འགྲེལ་བ་ལ་བརྟེན་པའི་མན་ངག་ཡོད་ཅིང་ཡུམ་ཀུན་གྱི་རྒྱན་དུ་འགྲེལ་བས་ཟློས་པའི་སྐྱོན་
ཡང་མེད་པ་ལ། ཞེས་པ་ལྟར། རེད་མདའ་བ་དང་མཁས་གྲུབ་རིན་པོ་ཆེས་ཀྱང་གསུངས་
པ༑ འགའ་ཞིག་ཁོ་ནས་མ་རྙེད་པའི། །ཞེས་པ་དང་ཡང་འགྲིག་པས་ཤེར་འབྱུང་གི་དེ་གཙོ་
བོའོ། །དེ་ལ་བཞི་ལས། དང་པོ་སློབ་དཔོན་ཐོགས་མེད་ཀྱིས་བཤད་ཚུལ་ནི། བུ་ཊིཀ་
ལས། ཆོས་བཤེས་ཀྱིས། འགྲོ་བའི་ཆགས་ལ་ཆགས་མེད་མཛད། །ཟེར་ཏེ་ཀུན་ཏུ་ཨཱ་
རིང་བོ་ཡིན་པས་མཚམས་སྦྱོར་བ་མེད་པའི་ཕྱིར། ཀུན་ཏུ་ཞེས་འདོད་པ་ནི་མཚམས་སྦྱོར་
མ་ཤེས་པར་ཟད་དོ། །དེས་ན་དགག་པའི་ཨ་ཐུང་ཡིན་པས། འགྲོ་བ་ལ་ཆགས་པས་རང་
དོན་ལ་ཆགས་པ་མེད་པར་ཁྱི་མོ་ལ་ལུས་སྦྱིན་པ་ལ་སོགས་པ་མཛད་པའོ། །ཞེས་འགྲེལ་
བ༑ ཉ་ཊི ཀ་ལས། འོན་ཀྱང་ཨཱ་རིང་བོ་མཚམས་སྦྱོར་བ་དུ་མ་ཡོད་པར་སྣང་བས་སློབ་
དཔོན་ཆོས་བཤེས་འཁྲུལ་ལོ། །ཞེས་གསུངས་ལ། རྟོགས་དཀའི་སྣང་བར། ཡང་ན་སྙིང་
རྗེས་འགྲོ་ལ་ཆགས་པས་རང་དོན་ལ་ཆགས་མེད་མཛད་པའི། ཞེས་རང་ལུགས་བྱས་སོ།།
དེ་ལྟར་ན་ཆགས་པ་ཕྱི་མ་ཆགས་པ་དངོས་སོ། །རྒྱུ་བསམ་པ་ཕུན་ཚོགས་སྙིང་རྗེས་རྒྱུད་
ལྔའིའགྲོ་བ་ལ་ཆགས་པས་ཀུན་ཏུ་སྟེ་ལྷག་པར་ཆགས་པས་ལོ་བཅུ་གཉིས་སུ་བསྒྲུབ་པ་མཛད་
ཅིང་ཁྱི་མོ་ལ་ཤ་སྦྱིན་པར་མཛད་པ་ཚིག་གསལ་སོགས་ལྟར་ས་གསུམ་པ་བརྙེས་པས་འཕགས་
པ་ཐོགས་མེད་ཀྱིས་སྦྱོར་བ་ཕུན་ཚོགས་གཞན་སྡུག་བསྔལ་ལས་སྐྱོབ་ཉིད་ཀྱིས། །འཇིག་
རྟེན་པའི་ལྷས་མི་ཐུབ་པས་མི་ཕམ་པ་སེམས་ཅན་གྱི་མགོན་ལ་དགའ་ལྡན་དུ་མི་ལོ་ལྔ་བཅུར་
ཤེར་མདོ་དང་བྱམས་ཆོས་ལྔ་སོགས་གསན་ནས་ནི། །མངོན་རྟོགས་རྒྱན་ཨ་བྷྱ་ཀ་རའི་
ཟླ་འོད་དུ། བྱམས་པའི་བསྡུས་པའི་རྗེས་སུ་དུས་དེར་གནས་པ་ཉིད་ན། ཞེས་སོགས་ཀྱིས་
མདོ་སྡེ་བསྡུས་རྗེས་གནས་དེར་བརྩམ་ཞེས་རྒྱན་སྣང་ལ་དགག་པ་བྱས་ཀྱང་། གསེར་ཕྲེང་

འགྲེལ་མཆན་སྐབས་དང་པོ། 7 རྣམ་མཁྱེན།
ལས། མི་འཐད་པར་གོ་སྟེ། ནས། སྔ་མ་ཁོ་ནར་སྣང་བའི་ཕྱིར་རོ། །ཞེས་པ་ལྟར། རྣམ་
བཤད་དུ་ཡང་ཐོགས་མེད་ཀྱི་ཆེད་དུ་གསུངས་པར་བཤད་དོ། །ལོ་ནི་དགུ་བརྒྱ་ལོན་པ་ན།།
ཞེས་པ་རྒྱ་ནག་འགྲེལ་ཆེན་དུ་དྲངས་པ་མ་གཏོགས་ད་ལྟའི་མདོ་ན་མེད་ལ། དུས་འཁོར་
འགྲེལ་ཆེན་དུ། ཕྱི་སྣོད་ཀྱི་རྣམ་བཞག་ལ་མཛོད་དང་འགལ་བ་སྤོང་བ་དང་། མངོན་པར་
རྟོགས་པའི་རྒྱན་གྱི་ཚིག་ལེའུར་བྱས་པ་ལས་མཛད་པ་དང་བཞིར་ངེས་པར་བྱམས་པས་
གསུངས་པ། ངོ་བོ་ཉིད་ལོངས་རྫོགས་བཅས་དང༌། །ཞེས་སོགས་དྲངས་ཤིང་། སྟོན་པ་
འདས་ནས་ལོ་བདུན་བརྒྱ་ལོན་ནས་བརྒྱད་བརྒྱ་མ་ལོན་པའི་དུས་སུ་འགྲེལ་ཆེན་དྲི་མེད་འོད་
རིགས་ལྡན་པད་དཀར་ཀྱིས་བརྩམ་པའི་ཕྱིར། ཞེས་ཟེར་བའི། དང་པོ་ནི། དུས་འཁོར་
ཊིཀ་ཆེན་ལས། དེ་ཡང་སངས་རྒྱས་པའི་མཛོད་མཐོང་ནས་འཁྲུལ་བ་འདི་མི་བྱ། ཞེས་
འདིར་གསུངས་པའི་མཛོད་ཀྱང༌། མངོན་པ་མཛོད་ཡིན་ནམ་གཞན་ཡིན། དང་པོ་ལྟར་
ན༑ དབྱིག་གཉེན་སངས་རྒྱས་མྱ་ངན་ལས་འདས་ནས་ལོ་སྟོང་དུ་ཉེ་བ་ན་བྱོན་པར་བཤད་
ཅིང༌། སྟོན་པ་སངས་རྒྱས་ནས་ལོ་གཅིག་ན་རྩ་རྒྱུད་གསུངས་པ་ནས་ལོ་དྲུག་བརྒྱ་ན་འཇམ་
དཔལ་གྲགས་པ་དང་། དེ་ནས་ལོ་བརྒྱ་ན་པད་དཀར་བྱོན་པ་ཡིན་པས། འགྲེལ་ཆེན་འདི་
བརྩམས་ནས་ལོ་བརྒྱ་ཕྲག་གསུམ་ཙམ་འདས་པ་ན་མངོན་པ་མཛོད་བརྩམ་པ་ཡིན་དགོས་
པས་དེ་དང་འགལ་བ་སྤོང་བ་འགྲེལ་བ་འདིར་འོང་བ་ཅི་ལྟརརིགས། ཞེས་པ་ནས། བྱེ་
བྲག་ཏུ་བཤད་པའི་མཛོད་ཅེས་བྱ་བ་ཡིན་པས་འདིར་གསུངས་པ་ནི་དེ་ཡིན་ནོ། །ཞེས་བླ་
མ་ཁ་ཅིག་འཆད་ལ། བླ་མ་ཁ་ཅིག་མངོན་པ་མཛོད་ལ་འཆད་དོ། །ཞེས་སྔ་མ་བྱེ་བྲག་
བཤད་མཛོད་ལ་བྱས་པ་འཐད་ཕྱོགས་གནང་བའི་ཕྱིར། གཉིས་པ་ནི། གསེར་ཕྲེང་ལས།
མཉམ་པོ་ལ་མཁས་པ་ཕལ་མོ་ཆེ་ལ་བརྒྱུད་ནས་གྲགས་པའི་གཏམ་རྒྱུད་ལ། ཞེས་གསུངས་
པས། གདུལ་བྱ་ཐུན་མོང་པ་མ་ཡིན་པ་འགའ་ཞིག་ལ་སྔར་གསུངས་ཀྱང་། ཐུན་མོང་པ་
དང་མང་བ་གཙོ་ཆེ་བས་དེ་ལྟར་ན་ཕྱིས་གསུངས་ཞེས་བཤད་ན་ཆོག་གམ་དཔྱད། ལྕང་

འགྲེལ་མཆན་སྐབས་དང་པོ། 8 རྣམ་མཁྱེན།
སྐྱའི་གྲུབ་མཐར། གཞུང་གཞན་དག་ལས་ལོ་དྲུག་བརྒྱ། ཞེས་ཀྱང་འབྱུང་ངོ༌། །ཞེས་
གསུངས་ཀྱང་། ཐོགས་མེད་བྱོན་དུས་དགུ་བརྒྱ་ཡིན་པ་ཀུན་གཞིའི་དཀའ་འགྲེལ་དུ་དགོངས་
འགྲེལ་འགྲེལ་ཆེན་གྱི་དེ་རང་ལུགས་བྱས་པ་དང་། དུས་འཁོར་ཊི ཀཆེན་སྔར་དྲངས་པས་
འགྲུབ་པོ། །བསྟན་བཅོས་ཆེན་པོའི་ནི་གསེར་གླིང་བ་ལྟར་བུ་ཊི ཀ་ཉ་ཊི ཀ་རྟོགས་དཀའི་
སྣང་བ་རྣམས་སུ་རྒྱན་དང༌། ཚིག་གསལ་དང་ཤེར་འབྱུང་ལྟར་གསེར་ཕྲེང་རྣམ་བཤད་
ཉི་ཟེར་རྣམས་སུ་ཡུམ་གྱི་མདོ་ལ་བྱས་ཤིང༌། གསེར་ཕྲེང་ལས། ཡང་ན་བསྟན་བཅོས་
དང་མདོ་མ་སྦྱར་ཡང་དེ་གཉིས་བརྗོད་བྱ་གཅིག་པ་ལ་དགོངས་སོ། །ཞེས་པ་སྔ་མ་རྒྱན་
གྱི་བརྗོད་དོན་འགྲེལ་བ་ལ་དགོངས་ཞེས་པའོ། །རྣམ་བཤད་དེ་ཉིད་རྣམ་ངེས་མཛད། །ཚིག་
གསལ་ལས། རྒྱལ་བའི་ཡུམ་རྣམས་སོ་ཞེས་གསུངས་པས་ཉི་ཁྲི་ཁོ་ནའི་འགྲེལ་བ་མིན་པས།
གསེར་ཕྲེང་དུ་བརྟག་གསུངས་པར་སྤྱི་དོན་རོལ་མཚོར་བཤད་དོ། །གཉིས་པ་དབྱིག་གཉེན་
གྱིས་བཤད་ཚུལ་ནི། གང་གིས་ན། འགྲོ་བའི་དོན་མངོན་མཐོ་ངེས་ལེགས་ཀྱི་རྒྱུ་དབྱིག་
སྟེ་ནོར་དང་འདྲ་བ་རྫོགས་པར་སྟོན་པས་རྩ་ལག་སྟེ་གཉེན་ཞེས་བུ་སོགས་གསུངས་པ་མི་འཐད་
པར་ཉ་ཊི ཀ་གསུངས། འགྲོ་བའི་དོན་མངོན་མཐོ་ངེས་ལེགས་ཀྱི་རྒྱུ་བསྟན་ནས་འདོད་དོན་
རྫོགས་པར་བྱེད་པས་རྩ་ལག་དབྱིག་གི་གཉེན། །གྱིས་ཉི་ཁྲིའི་གཞུང་འགྲེལ་དུ་གཉིས་སྟོང་
བདེན་པར་ཞེན་པའི་རང་གི་མོས་པ་གཙོར་བྱེད་པས། །ཤེས་བྱ་ནང་གི་བདག་ཉིད་ཡིན་
པ་ལ། །ཡང་དག་པར་བརྟེན་ནས་སྔ་མ་ཐོགས་མེད་ཀྱིས་བཀྲལ་བ་ལྟར་རྣམ་རིག་པའི་
ལུགས་སུ་རྣམ་པར་དཀྲོལ་ལོ། །མན་ངག་རྗེས་འབྲང་དུ། ཉི་ཁྲིའི་གཞུང་འགྲེལ་དུ་ཀླུ་
སྒྲུབ་ཀྱི་ལུང་དྲངས་པས། སངས་རྒྱས་ཀྱིས་སེམས་ཙམ་དུ་གསུངས་པ་བཞིན་དུ་ཐོགས་མེད་
སྐུ་མཆེད་ཀྱི་གཞུང་གི་སྒྲས་ཟིན་ལ་རྣམ་རིག་ཙམ་གསུངས་པ་ཡང་སྒྲ་ཇི་བཞིན་པ་མིན་པའི་
དྲང་དོན་ནོ་ཞེས། ཤེས་བྱ་ནང་གི་ཡིན་པ་ལ། །ཞེས་སོགས་ལ་དགག་པ་བྱས་ཤིང་། སློབ་
དཔོན་ཆོས་སྐྱོང་སོགས་ཀྱིས་དེ་དག་གི་དགོངས་པ་སེམས་ཙམ་དུ་བཀྲལ་བ། ཟླ་བས་འཇུག་

འགྲེལ་མཆན་སྐབས་དང་པོ། 9 རྣམ་མཁྱེན།
འགྲེལ་ལས། གནས་བརྟན་ཆོས་སྐྱོང་ལ་སོགས་པ་བསྟན་བཅོས་མཛད་པ་པོ་དེ་རྣམས་ཀྱང་
སྟོང་ཉིད་ཀྱི་དེ་ཁོ་ན་ཉིད་ཡོངས་སུ་འདོར་བ་ཡིན། ཞེས་པས་བཀག་ཀྱང༌། ཟླ་བས་སྐུ་
མཆེད་ཀྱི་གཞུང་གི་དོན་དམ་པའི་ཕར་ཕྱིན་ནམ་དེའི་དགོངས་དོན་སུན་འབྱིན་པ་མིན་ཏེ།
དེ་ཡིན་ན་ཀླུ་སྒྲུབ་དང་ཐོགས་མེད་སོགས་དགོངས་པ་མི་མཐུན་པར་འགྱུར་བའི་ཕྱིར། ཞེས་
བཤད་པ་ནི། ཞི་བ་འབྱུང་གནས་རང་ཉིད་བརྒྱད་སྟོང་དོན་བསྡུས་ལ་ཚད་མར་བྱེད་པ་དང་།
འཇུག་འགྲེལ་གྱི་ལུང་དེར་ཕྱོགས་གླང་གིས་ཀྱང་སྟོང་ཉིད་མ་རྟོགས་པར་བཤད་པས་དེ་འདྲེན་
པ་ནང་འགལ་དང༌། ཐོགས་མེད་སྐུ་མཆེད་སོགས་ཀྱི་རྒྱུད་ཚོད་བཟུང་དཀའ་ཡང་། དེ་
དག་གི་གཞུང་ནས་བཤད་ཚོད་ནི། ཤེར་མདོའི་དོན་རྣམ་རིག་ཙམ་དུ་བཀྲལ་ནས་དེ་དབུ་
མའི་ལམ་དུ་འཆད་དེ། དཔེར་ན། ཤནྟི་པས་སེམས་ཙམ་རྒྱན་དུ། བྱམས་པ་ཐོགས་མེད་
ཀྱིས་གསུངས་ཤིང༌། །ཀླུ་སྒྲུབ་ཀྱིས་ཀྱང་བཞེད་པ་ཡི། །ཚད་མ་ལུང་དང་ལྡན་པ་ཡི། །བདེན་
པ་གཉིས་འདིར་བཤད་པར་བྱ། །ཞེས་རྩོམ་པར་དམ་བཅས་ནས། འོག་ཏུ་ཀླུ་སྒྲུབ་ཀྱི་ཞལ་
སྔ་ནས་ཀྱིས་ཀྱང་། ཇི་སྐད་དུ། འདིར་གང་ཅུང་ཟད་སྐྱེས་མེད་པ། །ཅུང་ཟད་འགགས་
པའང་ཡོད་མ་ཡིན། །སྐྱེས་པ་དང་ནི་འགགས་པ་དག །ཤེས་པ་འབའ་ཞིག་ཁོ་ནའོ། །ཞེས་
གསུངས་སོ། །ཞེས་རྣམ་རིག་ཙམ་དབུ་མར་འཇོག་པ་ལ་ཀླུ་སྒྲུབ་ཐོགས་མེད་དགོངས་པ་
གཅིག་པར་བཤད་པ། སྟོང་ཐུན་ལས། ཀླུ་སྒྲུབ་དང་ཐོགས་མེད་གཉིས་ལྟ་བ་སེམས་ཙམ་
དུ་མཐུན་པར་སེམས་ཙམ་རྒྱན་དུ་བཤད་ལ། ཞེས་པ་ལྟར་དང༌། འདི་ལ་གསེར་ཕྲེང་དུ།
དབུ་མ་རྒྱན་རྩ་འགྲེལ་དང་། ཞེས་པ་འདིའི་མཚན་ལ། དབུ་མ་རྒྱན་གྱི་འགྲེལ་བ་དབུ་མའི་
ལམ་གྲུབ་པ། ཞེས་གསུངས་པ་དང༌། དེའི་ནང་གི་ཚིགས་བཅད་རྣམས་རྩ་བ་དང་། ལྷུག་
པ་རྣམས་འགྲེལ་བ་ལྟ་བུར་བྱས་པས་ཡིན་སྙམ་མོ། །ཤེར་ཕྱིན་མན་ངག་ལས་ཀྱང༌། ཀླུ་
སྒྲུབ་ཀྱི་ཞལ་སྔ་ནས་ཀྱང་།, ནས། འབྱུང་བ་ཆེ་ལ་སོགས་བཤད་པ། །རྣམ་པར་ཤེས་སུ་
ཡང་དག་འདུ། །ཡེ་ཤེས་ཀྱིས་ནི་དེ་བྲལ་ན། །ལོག་པར་རྣམ་བརྟགས་ཅིས་མ་ཡིན། །ཞེས་

འགྲེལ་མཆན་སྐབས་དང་པོ། 10 རྣམ་མཁྱེན།
བྱ་བས་འདི་ཐམས་ཅད་གསུངས་ཏེ། ཞེས། སྔར་གྱི་ཚིགས་བཅད་དང་གཉིས་ཀ་དཀྱུས་
གཅིག་ཏུ་དྲངས་ནས། གཟུང་འཛིན་གཉིས་མེད་ཀླུ་སྒྲུབ་ཀྱི་དགོངས་པར་བཤད་པ། ལེགས་
བཤད་སྙིང་བོར། དབུ་མ་རྒྱན་རང་འགྲེལ་དུ་གཉིས་ཀ་རྒྱུན་གཅིག་ཏུ་དྲངས་པ་ལ་འཁྲུལ་
གྱི༑ སྔ་མ་ལང་གཤེགས་དང་ཕྱི་མ་རིགས་པ་དྲུག་ཅུ་པའི་ཡིན་པར་གསུངས་ལ། དེས་
རྣམ་རིག་ཙམ་དབུ་མར་བཤད་པ་བཞིན་ཞེས་པ་གསེར་ཕྲེང་གི་དོན་ནོ། །ཉི་ཟེར་ལས། ཐོགས་
མེད་ཀྱིས་ནི་མཁྱེན་གསུམ་ལས་ཡན་ལག་ལྷག་མ་བཤད་པ་མ་མཛད་པར་གྲགས་ལ། དབྱིག་
གཉེན་གྱིས་རྫོགས་པར་བཤད་པའོ། །ཞེས་སྔ་མ་དང་ཟློས་སྤོང་བྱས་པ་ནི་མ་རྟོགས་པ་དང་
ལོག་པར་རྟོག་པའི་དྲི་མ་ལྡན་པའི་ཁུངས་སོ། །གསུམ་པ་འཕགས་པས་ཕྱེ་ཚུལ་ནི། སྔ་མ་
གཉིས་སུ་མ་ཟད། འཇིག་རྟེན་ལས་འདས་པའི་ཡེ་ཤེས་སྐྱེས་པས་འཕགས་པའི་ཁོངས་སུ་
གཏོགས་པ་ཡི། །བུ་ཉ་གཉིས་ཀྱིས་མཐོང་སྤང་ལས་གྲོལ་བས་རྣམ་གྲོལ་སྡེ་ཞེས་བཤད་
རྣམ་པར་གྲོལ་བའི་སྡེ་ཞེས་བྱ་བས་ཀྱང༌། །སློབ་དཔོན་སྔ་མ་གཉིས་པོ། དེས་འགྲེལ་
བ་བྱས་པ་རྣམ་རིག་ཙམ་གྱི་གཞུང་དང་མཐུན་པར་རམ། དབྱིག་གཉེན་གྱིས་རྣམ་རིག་
ལ་ཞེན་པ་མ་སྤངས་ཤིང་ཐོགས་མེད་ཀྱིས་དེ་འདུལ་ཕྱིར་བྱས་པས་ཡུམ་དོན་ཇི་ལྟ་བ་བཞིན་
དུ་བྱས་པ་མིན་པར་མཐོང་ནས། །ཡུམ་དང་བསྟན་བཅོས་ཀྱི་དོན་རྟག་ཆད་ཀྱི་མཐའ་
དང་བྲལ་བའི། དབུ་མར་གནས་པ་དེ་ལྟར་རྟོགས་པའི་རྗོས་སམ། གཟུ་བོར་གནས་པའི་
བློས་ཕྱི་ནང་གི་མུ་སྟེགས་ཅན་ཐམས་ཅད་ཀྱི་ལོག་རྟོག་བཟློག་པའི་ཕྱིར། རྒྱན་ཉི་ཁྲི་དང་
སྦྱར་བའི་འགྲེལ་བར་དོན་ཇི་ལྟ་བ་བཞིན་རྣམ་པར་ཕྱེ། །བས་སྔ་མ་གཉིས་དང་མི་ཟློས་
ལ༑ སློབ་དཔོན་སྔ་མ་གཉིས་ཀྱང་རྒྱ་ཆེ་བའི་ལམ་རིམ་སྤྱི་འདི་དང་མཐུན་པར་རྣམ་བཤད་
ལས་གསུངས་སོ། །བཞི་བ་བཙུན་པས་རྣམ་བཤད་བྱས་ཚུལ་ནི། དུས་འཕགས་གྲོལ་གྱིས་
ཕྱེ་བ། དེ་ཡི་འོག་ཏུ་བཙུན་པ་རྣམ་གྲོལ་སྡེ། །ཞེས་བྱ་བ་ཡོན་ཏན་གྱི་ཁྱད་པར། དད་
པའི་ས་ཚོགས་ལམ་ལ་གནས་པ་ཡིས། །ཇི་ལྟར་ན། གསེར་ཕྲེང་ལས། བསྟན་བཅོས་

རྣམ་མཁྱེན།
འགྲེལ་མཆན་སྐབས་དང་པོ། 11
རྒྱན་གྱི་ཚིག་དོན་མཐའ་དག་མ་རྙེད་པར་ཞེས་པ་ནི་ཉ་ཊིཀ་ལྟར་ཡིན་ལ། ཚིག་གསལ་ལས།
གྲུབ་པའི་མཐའ་རབ་འབྱམས་ལ་མ་འདྲིས་པར་རོ། །ཞེས་གྲུབ་མཐའ་རབ་འབྱམས་མ་རྙེད་
པ་དང༌། གསེར་གླིང་བས། རྒྱན་མཛད་པ་པོ་ལས་དངོས་སུ་མ་ཐོས་པའམ། ཡང་ན་
མངོན་པའི་སྡེ་སྣོད་སོགས་བསྟན་བཅོས་མཐའ་དག་མ་རྙེད་པར་བཤད་པ་གཉིས་སྐབས་དང་
མི་མཐུན་ལ། བོད་སྔ་མ་འགས་དགོས་འབྲེལ་དང༌། སེམས་བསྐྱེད་ཀྱི་དབྱེ་བ་སྦྱོར་ལམ་
རྒྱས་བཤད་སོགས་ཀྱི་རྒྱན་ཚིག་མ་རྙེད་པར་ཉི་ཁྲི་ལེ་མང་དང་མཐུན་པར་བཤད་དེ། ལེ་
མང་ན་མདོ་མེད་པ་རྣམས་རྒྱན་གྱི་ཚིག་མིན་སྙམ་ནས་དོར་ཟེར་བ་མི་འཐད་ཚུལ། གསེར་
ཕྲེང་དུ་འགའ་ཞིག་ལ་སོགས་སྒྲ་སྦྱར་བ་དང༌། འགའ་ཞིག་གཞུང་མང་བ་སྤང་ཕྱིར་ཡིན་
པར་གསུངས་པ་ལྟར་རོ། །རང་ལུགས་ནི། རྣམ་བཤད་ལས། བསྟན་བཅོས་རྒྱས་འབྲིང་
བསྡུས་པ་མཐའ་དག་གིས་མངོན་པར་རྟོགས་པ་བརྒྱད་ཀྱི་རིམ་པ་ཚང་བར་སྟོན་པ་མ་རྙེད་
པར་རང་གིས་ཇི་ལྟར་རྙེད་པ་དང་རྗེས་སུ་མཐུན་པར་ཉི་ཁྲི་འབའ་ཞིག་དང་སྦྱར་ནས་བྱས་
སོ༑ ༑ཞེས་དང༌། མཁས་གྲུབ་རྟོགས་དཀའི་སྣང་བར། བསྟན་བཅོས་འདི་ཡུམ་གསུམ་
པོ་མཐའ་དག་གི་རྒྱན་དུ་མ་རྙེད་པར་ཉི་ཁྲི་ཁོ་ནའི་རྒྱན་དུ་སྦྱར་ཏེའོ། །ཞེས་སྔ་མ་ལྟར་ན།
བསྟན་བཅོས་ཡུམ་རྒྱས་འབྲིང་བསྡུས་པ་མཐའ་དག་གི་མངོན་རྟོགས་བརྒྱད་ཚང་བར་སྟོན་
པ་མ་རྙེད་པར། །རང་གིས་ཉི་ཁྲི་ཁོ་ན་དང་སྦྱར་ཚུལ་རྙེད་པ་དང་རྗེས་སུ་མཐུན་པར་
ཉི་ཁྲིའི་རྣམ་བཤད་རྣམ་འགྲེལ་བྱས་སོ། །མཁས་གྲུབ་རྟོགས་དཀར། རང་གི་བློ་གྲོས་
འཕེལ་བ་དང་རྗེས་སུ་མཐུན་པའི་ཕྱིར་ཡིན་པས་སྐྱོན་མེད་དོ་ཞེས། རང་དང་རྗེས་མཐུན།
ཞེས་པ་ཉི་སྣང་དང་ཟློས་སྤོང་དུ་བྱས་སོ། །གསེར་ཕྲེང་དུ། ད་ལྟའི་ཉི་ཁྲི་རྣམ་འགྲེལ་ཟེར་
བ་འདི་འཕགས་པའི་སློབ་མ་བཙུན་གྲོལ་གྱི་ཡིན་མིན་བརྟགས་གསུངས་ཀྱང་། ཡིན་པ་འདྲ་
སྟེ༑ སྔར་བོད་སྔ་མས། མ་རྙེད་པའི་དོན་བཤད་པ་འགོག་སྐབས་འདི་ཡིན་པ་གཞིར་བཞག་
གནང་བའི་ཕྱིར། དེས་ན་རྒྱན་སྣང་དུ་དྲངས་པ་རྣམས་ད་ལྟའི་གཞུང་ལ་ཆད་པར་མངོན་ནོ། །

'འགྲེལ་མཆན་སྐབས་དང་པོ། 12 རྣམ་མཁྱེན།
ནང་གི་དོན་རྟོགས་ཤེས་རབ་ལྡན་ཚུལ་བཤད་པ།
གཉིས་པ་ནང་གི་དོན་རྟོགས་པའི་ཤེས་རབ་དང་ལྡན་ཚུལ་ནི། གསེར་ཕྲེང་ལས།
སྔར་བཤད་པ་དེ་ལྟར་མཁས་པ་འཕགས་གྲོལ་གྱིས་ནི་སྣང་བར་བྱས་པ་སྟེ་རྙེད་ཅིང་། འགའ་
ཞིག་ཁོ་ན་སྟེ་དབྱིག་གཉེན་དང་བཙུན་པ་དང་གདུལ་བྱའི་དབང་ལས། ཐོགས་མེད་རྣམས་
ཀྱིས་མ་རྙེད་པའི་ཡུམ་དང་རྒྱན་གྱི་དོན་དེའོ། །ཞེས་པ་ནི། ཚིག་གསལ་ལྟར་ཉེས་བཤད་
པ་ཡིན་ལ། གསེར་གླིང་བ་དང་རྣམ་བཤད་ལྟར་ན། སྔར་བཤད་པའི་ཚུལདེ་ལྟར་མཁས་
པ་སྔ་མ་བཞིས་ཚིག་དོན་ཅི་རིགས་》སྣང་བར་བྱས་ཤིང༌། །གདུལ་བྱའི་དབང་གིས་སྐུ་མཆེད་
གཉིས་དང་གྲོལ་སྡེ་གཉིས་སོགས། འགའ་ཞིག་ཁོ་ནས་དོན་ཇི་ལྟ་བ་བཞིན་དུ་མ་རྙེད་པའི།།
བསྟན་བཅོས་ཡུམ། རྒྱས་འབྲིང་བསྡུས་པ་མཐའ་དག་འདི་སྙིང་བོའི་དོན་དབུ་མའི་ལམ་
མཐར་ཐུག་པ་མངོན་པར་རྟོགས་པའི་རིམ་པ་ཚང་བར་སྟོན་ཞིང་དེ་ཉིད་རྒྱན་གྱིས་རྫོགས་
པར་འགྲེལ་བ་དེ་《ལྟར། །བདག་གིས་རྙེད་པ་གང་ཡིན་པ་དེ་ཡ་མཚན་ནོ། །ཞེས་རང་
ཉིད་སྐལ་བ་བཟང་ཞིང་ཤེས་རབ་ཁྱད་པར་ཅན་དང་ལྡན་པར་བསྟན་ལ། རྣམ་བཤད་ལས།
འདིས་འགྲེལ་བ་སྔ་མ་རྣམས་དང་ཟློས་པའི་སྐྱོན་སྤངས་པར་ཤེས་པར་བྱའོ། །ཞེས་གསུངས་
པས། མ་རྙེད་པ་ལ་ཡུམ་མཐའ་དག་གི་རྒྱན་དང༌། ཡུམ་དོན་དབུ་མར་གནས་པ་བཞག་
ན་ལེགས་སོ། །
དེས་ན་འགྲེལ་བ་རྩོམ་རིགས་པ་བཤད་པ།
གསུམ་པ་དེས་ན་འགྲེལ་བ་རྩོམ་རིགས་པ་ལ། སྔར་བཤད་པའི་མཁས་པ་བཞི་པོ་
དེ་ལྟ་བུས་ཀྱང་མ་རྙེད་པས་ཤིན་ཏུ་རྙེད་དཀའ་བ། །ཟབ་མོའི་ལམ་སྔར་བཤད་པའི་
མངོན་རྟོགས་དང་སྟོང་ཉིད་ཀྱི་དོན་འདི་ཅི་ཞིག་ལྟར། །ཏེ་སྟེས་དབང་གིས། ཤེར་འབྱུང་

འགྲེལ་མཆན་སྐབས་དང་པོ། 13 རྣམ་མཁྱེན།
གི་བསྡུས་དོན་ལས། སེངྒེ་བཟང་བོ་སེམས་ཅན་གྱི་དོན་ལ། ནས། སྐྱོ་བ་སྐྱེས་ཏེ། མཐའ་
གཅིག་ཏུ་གནས་པ་ཐུགས་རྗེ་ཆེན་པོ་དང་ལྡན་པའི་བཅོམ་ལྡན་འདས་བྱམས་པས་དེས་སྐྱོ་བ་
བསལ་བའི་ཕྱིར། མངོན་པར་རྟོགས་པ་དང་བཅས་པའི་བཅོམ་ལྡན་འདས་མ་ཡང་བཤད་
དོ༑ ༑ཞེས་པ་ལྟར། སངས་རྒྱས་བྱམས་པས་རྨི་ལམ་དུ་ཞལ་གཟིགས་ཏེ་བྱིན་གྱིས་བརླབས་
པའི་དབང་གིས་རྙེད་པས་ན་གཞུང་འདི་ལ་ནི། །གཟུར་གནས་མཁས་པ་རྣམས་ཀྱིས་
ཉན་བཤད་ཀྱིས་དབྱེ་བའི་རིགས། །ཏེ་སྔར་བཤད་པ་ལྟར་གཞུང་དེ་རྩོམ་པས་ཕྱི་ནང་
གི་རྐྱེན་མ་ལུས་པ་ཚོགས་པའི་ཕྱིར། ཞེས་རྐང་བ་འདི་བཞིས་དམ་བཅའ་དང༌། སྔ་མ་
རྣམས་ཀྱིས་སྒྲུབ་བྱེད་བསྟན་ཏོ། །གསུམ་པ་ཁེངས་སྐྱངས་ཤིང་སྤྲོ་བ་སྐྱེ་བའི་རྒྱུ་མཚན་ནི།
དགེ་བའི་བཤེས་གཉེན་གྱི་མཐུས་མ་གཏོགས་རང་དབང་དུ་ཤེར་ཕྱིན་གྱི་དོན་རྣམ་པ་ཀུན་
དུ་སེང་བཟང་བདག་གི་ནི། །བློས་སྤྱོད་ཡུལ་མིན་ཡང་ཞེས་ཁེངས་སྐྱུངས་མཛད་ནས།
འགྲེལ་བ་རྩོམ་པ་ནི་རང་གཞན་གྱི་རྒྱུད་ལ་རྣམ་མཁྱེན་སྐྱེ་ཆེད་དུ་སྦྱིན་སོགས་ཀྱི་བསོད་ནམས་
དག །སྒྲུབ་པ་དང་མཐུན་པའི་ཕྱིར། རྩོམ་པའི་དགོས་པ། རང་ཉིད་བག་ཆགས་བཞག་
ཅིང༌། བརྗེད་བྱང་དུ་བྱ་བ་དང་། ཐེག་ཆེན་གྱི་རིགས་ཅན་གཞན་ལ། །ཕན་གདགས་
འདོད་ཀྱི་བསམ་པས་སོ། །ཞེས་སྤྲོ་བ་སྐྱེས། །པས་རྒྱུ་མཚན་བསྟན་ཏོ། །གསེར་ཕྲེང་
ལས། འདི་དང་སྔ་མའི་རྐང་བ་ཐ་མ་ལ་འགྲེལ་བྱེད་གཉིས་འདི་ལས་གཞན་དུ་འཆད་ཀྱང་
དགོངས་པ་མིན་ནོ། །ཞེས་པས་རྐང་བ་ཐ་མ་ནི། ཚིགས་གསལ་ལས། ཡུམ་འདི་རྙེད་པ་
ནི་སངས་རྒྱས་ཀྱི་མཐུ་ཡིན་པས་ན། དེ་ལ་བྱས་པ་ཤེས་པའི་མཆོད་པ་བྱ་བར་རིགས་པས་
ན༑ མཁས་པ་རྣམས་ཀྱིས་དབྱེ་བའི་རིགས། །ཞེས་སྨོས་ཏེ་ཞེས་སངས་རྒྱས་ལ་མཆོད་
པའི་ཕྱིར་བདག་གིས་དབྱེ་རིགས་པ་དང༌། རྟོགས་དཀར། མཁས་པ་རྣམས་ཀྱིས་དབྱེ་བའི་
རིགས། །བདག་ཀྱང་འགྲོ་བའི་དོན་བསྒྲུབ་པར་དམ་བཅས་པ་ཡོད་པས་བདག་གིས་རྣམ་
པར་ཕྱེ་བ་དང་དེ་རྣམས་ཀྱིས་རྣམ་པར་ཕྱེ་བ་ལ་འགལ་བ་ཅི་ཞིག་ཡོད། ཅེས་བདག་གིས་

འགྲེལ་མཆན་སྐབས་དང་པོ། 14 རྣམ་མཁྱེན།
ཕྱེ་བ་དང་མཁས་པ་གཞན་གྱིས་ཕྱེ་བ་ལ་འགལ་སྤོང་བྱས་པ་དང་། འདི་དང་། ཞེས་པ་
བསོད་ནམས་དག་བསྒྲུབ་དང་མཐུན་ཕྱིར། ཞེས་པ། ཚིག་གསལ་ལས། བསོད་ནམས་
དག་བསྒྲུབ་དང་ཞེས་པ་ནི་བསྒྲུབ་པའི་ལན་དུ་མཆོད་པ་སྟེ། མཐུན་ཕྱིར་ཞེས་པ་ནི་མཆོད་
པའི་ཐབས་བཟང་བོ་འདི་ཉིད་ཡིན་པའི་ཕྱིར་ཞེས་སྟོན་པའོ། །ཞེས་དང༌། རྟོགས་དཀར།
རབ་ཏུ་བྱེད་པ་རྣམ་པར་བཤད་པ་ལས། བསོད་ནམས་སྐྱེད་པ་ལ་གུས་པའི་སེམས་བསྐྱེད་
པ༑ ཞེས། གཉིས་ཀས་རང་གི་བསོད་ནམས་བསྒྲུབ་པ་ཙམ་ལོ་བྱས་པ་དགོངས་པ་མིན་
ཞེས་པའོ། །
མཚམས་སྦྱར་གྱི་གྲངས་ལ་དོགས་པ་བཅད་པ།
གསེར་ཕྲེང་ལས་རྗོད་བྱེད་དོན་ལྡན་གྱི་མཚན་ལ། དངོས་དང༌། ཞར་བྱུང་འགྱུར་
ཕྱག་གཉིས། བརྗོད་བྱ་དེ་ལྡན་གྱི་གཞུང་ལ། རྩོམ་པ་ལ་འཇུག་པ་དང༌། བརྩམ་བྱ་གཞུང་
གི་རང་བཞིན། རྩོམ་པ་མཐར་ཕྱིན་པ་གསུམ། དང་པོ་ལ། འགྲེལ་བ་རྩོམ་པ་ལ་འཇུག་
པ་དང་། རྩ་བ་རྩོམ་པ་ལ་འཇུག་པ་གཉིས་བྱས་པའི་དང་པོ་འདྲ་ལ། གཉིས་པ་ལ། གདུལ་
བྱ་དང་བ་སྐྱེད་པའི་ཡན་ལག་མཆོད་བརྗོད། རྟོགས་ལྡན་བསྟན་བཅོས་ལ་འཇུག་པའི་ཡན་
ལག་དགོས་འབྲེལ། གཉིས་བྱས་པ་ནི་ཉ་དཔོན་ལྟར་ཡུམ་གྱི་མདོའི་དོན་འཆད་བྱེད་ཀྱི་དབང་
དུ་བྱས་ལ། རྣམ་བཤད་རིགས་པར། མདོ་དོན་སྨྲ་བ་དག་གིས་ནི། །ཞེས་སོགས་དྲངས་
ནས་རྒྱན་གྱིས་མདོ་དོན་བཤད་ཐབས་ལྔས་འཆད་ཚུལ་དང་། འགྲེལ་བས་རྒྱན་གྱི་དོན་བཀྲལ་
ཚུལ་གྱི་སྤྱི་ཆིངས་གཉིས་གསུངས་པ་ནི། ཚིག་གསལ་ལ་བརྟེན་ལ། ཚིག་གསལ་ལས་རྒྱན་
གྱི་ཤུགས་བསྟན་གྱི་མཚམས་སྦྱར་བརྒྱ་དང་གསུམ་བྱས་པ། བུ་ཊིཀ་ལས། དེ་ཡང་མཚམས་
སྦྱོར་ཐོབ་པ་དེ་ཙམ་ཞིག་ཡོད་པ་ལ་དགོངས་སོ། །ཞེས་དོན་ཐོབ་ཡིན་པར་གསུངས་པས།
གསེར་ཕྲེང་དུ་སྔ་མ་འགྲེལ་བའི་ཚིག་ཟིན་ཡིན་ན། སྐབས་དང་པོ་ལ་གྲངས་མང་བ་དང་།

འགྲེལ་མཆན་སྐབས་དང་པོ། 15 རྣམ་མཁྱེན།
བཞི་བ་བརྒྱད་པ་གཉིས་ལ་གྲངས་ཉུང་བའི་སྐྱོན་དང༌། དོན་ཐོབ་ཡིན་ན། སྐབས་དང་པོ་
གཉིས་པ་བཞི་པ་གསུམ་ལ་གྲངས་ཉུང་བའི་སྐྱོན་བརྗོད་ནས་པཎྜིཏས་མཉམ་པར་མ་བཞག་
པའི་ཚིག་ཏུ་གསུངས་སོ། །འགའ་ཞིག་གིས་གསེར་ཕྲེང་ལས་སྐབས་དང་པོ་ལ་ཉེར་ལྔ་ཞེས་
པ་འོག་ཏུ་སྐབས་ཀྱི་དང་པོར་བསྟན་པའི་མཚམས་སྦྱར་དང་སེམས་བསྐྱེད་ཀྱི་མཚམས་སྦྱར་
སོ་སོར་བྱས་པ་དང༌། དེ་ལ་མདོར་བསྡུས་པའི་དོན་ནི་འདི་ཡིན་ཏེ། ཞེས་པ་རྟོག་པ་རྒྱས་
བཤད་ཀྱི་མཚམས་སྦྱར་དུ་བྱས་པ་སོགས་དང་འགལ་ལོ་ཞེ་ན། སྐྱོན་མེད་དེ། འདིར་རྩ་
ཚིག་རང་རང་གི་སྔོན་དུ་ཡོད་པ་རྣམས་ཕྱོགས་གཅིག་ཏུ་བསྡུས་ཤིང་། རྟོག་པ་རྒྱས་བཤད་
ཀྱི་དེ་ནི་རྒྱན་གྱི་གོ་རིམ་ངེས་པའི་མཚམས་སྦྱར་མིན་པས་མ་བགྲངས་སོ། །སོ་སོར་བགྲང་
ན་སྐབས་དང་པོ་ལ་འགྲེལ་བའི་ཚིག་གི་ཟིན་པ་ཉེར་བདུན་ནམ་ཉེར་བརྒྱད་ཡོད་པ་བཞིན་གཞན་
ལ་ཡང་ཤེས་པར་བྱའོ། །
མཆོད་བརྗོད་ཀྱི་མཚམས་སྦྱར་བཤད་པ།
རྣམ་བཤད་སོགས་ཕལ་ཆེར་ལས། འདི་ནས་བཤད་པ་ཉིད་འགོད་པ་བྱས་པ་ནི།
འགྲེལ་བས་རྒྱན་གྱི་དོན་བཀྲལ་ཚུལ་ཡིན་པས་སྔ་མ་དང་མི་འགལ་ལོ། །དེས་ན། གཉིས་
པ་བཤད་པ་ཉིད་འགོད་པ་ལ་གསུམ། མཆོད་བརྗོད་དང༌། རྒྱས་པ་ལ་དད་པ་ལ་ཕྱེ་སྟེ་
བཤད་པ་དང༌། བསྡུས་དོན་གཞན་བཤད་པའོ། །དང་པོ་ལ་གསུམ། མཚམས་སྦྱར་བ་
དང་། རྩ་བ་དང་། འགྲེལ་བའོ། །དང་པོ་ནི་གང་ཟག་གང་གིས་ཕྱག་འཚལ་ན། སོ་སྐྱེའི་
ས་ལས་རིང་དུ་སོང་བས་འཕགས་པ། བྱམས་པ་འཇུག་པའི་མདོ་ལས། རྗེ་བཙུན་འདི་
སངས་རྒྱས་རིན་ཆེན་གདུགས་ཀྱི་བསྟན་པ་ལ་དགེ་སློང་བློ་གྲོས་བརྟན་པར་གྱུར་བ་ན་སེམས་
ཅན་ཐམས་ཅད་ལ་བྱམས་པ་བསྒོམ། གཞན་ལའང་དེའི་ཐབས་སྟོན། ཞེས་པ་ནས། སངས་
རྒྱས་དེས་ལྷའི་བུ་དགེ་སློང་འདི་སྤྱད་པ་སྤྱོད་པ་ནའང་བྱམས་པ་སངས་རྒྱས་པ་ནའང་བྱམས་

འགྲེལ་མཆན་སྐབས་དང་པོ། 16 རྣམ་མཁྱེན།
པ་ཞེས་པ་ལྟར་སློབ་མི་སློབ་ཐམས་ཅད་དུ་བྱམས་པའི་མིང་ཐོབ་པའམ། དྲང་སྲོང་ཡེ་ཤེས་
འོད་ཅེས་བྱ་བར་གྱུར་བ་ན་སངས་རྒྱས་བྱམས་པ་ཞེས་པའི་དྲུང་དུ། བདག་སངས་རྒྱས་པའི་
ཚེ་ཡང་མིང་བྱམས་པ་ཞེས་པར་གྱུར་ཅིག ཅེས་སྨོན་ལམ་བཏབ་པས་བྱམས་པ་ཞེས་པས་
སོ༑ ༑དེའི་དགོས་པ་ལ་གཉིས་ལས། དང་པོ་རང་དོན་གྱི་དགོས་པ་ནི། བྱམས་པ་རང་
ཉིད་སྐྱེས་བུ་དམ་པའི་སྤྱོད་པ་དང་མཐུན་པར་རབ་ཏུ་སྟོན་པའི་ཆེད་ཡིན་ཏེ། དམ་པ་
རྣམས་བྱ་བ་ཁྱད་པར་ཅན་ལ་འཇུག་པའི་ཐོག་མར་སྐྱབས་གནས་ལ་མཆོད་པར་བརྗོད་པས་
སོ༑ ༑དེའི་དགོས་པ་ཡང་རང་ཉིད་དམ་པར་ཤེས་ནས་རང་གི་བསྟན་བཅོས་ལ་གཞན་འཇུག་
པའོ། །གཉིས་པ་གཞན་དོན་གྱི་དགོས་པ་ནི། གསེར་ཕྲེང་ལྟར་ན། དང་བ་སྐྱེད་པའི་ཆེད་
དུ་མཆོད་བརྗོད་གསུངས་པའམ། རྣམ་བཤད་དང་རྟོགས་དཀའ་ལྟར་ན། ཡུམ་ལ་ཞུགས་
པའི་དགོས་པ་ནི། སྒྲ་སྤྱི་དོན་སྤྱིའི་སྣང་བ་དང་མ་འདྲེས་པས་སོ་སོ་རང་སྟོབས་ཀྱིའམ་འཕགས་
པ་ནང་ཕན་ཚུན་ཁོ་ནས་མངོན་སུམ་དུ་གཟིགས་པའི་ན་རང་གིས་རིག་པའི་ཡེ་ཤེས་ཀྱིས་
ཏེ་མཉམ་བཞག་ཡེ་ཤེས་དེས་ཤེས་རབ་ཀྱི་ཕ་རོལ་ཏུ་ཕྱིན་པའི་ཡུལ་ཅན་གྱི་ཞེས་པ་གསེར་
ཕྲེང་ལས། ཡེ་ཤེས་ཀྱི་ཡུལ་དུ་བྱས་པ་ཅན་གྱི་ཤེར་ཕྱིན་ལ་ཞེས་པ་ལྟར། རང་གི་ཡུལ་
དུ་གྱུར་བའི་ཤེར་ཕྱིན་ཡུམ་དེ་ལ་དམིགས་པའི་རབ་ཏུ་དང་བ་ནི་གནས་སྐབས་དང་མཐར་
ཐུག་གི་ལེགས་པ་ཐམས་ཅད་འཐོབ་པའི་རྒྱུའི་གཙོ་བོ་ཡིན་ནོ་ཞེས་བྱ་བར་རྟོགས་ཤིང་
ལྡོག་ཆས་ཕྱེ་བའི་རྗེས་ཐོབ་ཀྱི་ངེས་པར་བཟུང་ནས། དང་བ་སྐྱེད་པའི་ཆེད་དུ་མཆོད་བརྗོད་
བྱས་པའམ། དང་བ་ལས་བྱང་ཆུབ་ཐོབ་པར་དགོངས་ནས་གདུལ་བྱ་གཞན་དག་བཅོམ་
ལྡན་འདས་ཀྱི་སྐད་དོད་བྷ་ག་ཝན་ཞེས་པ་བཅོམ་པ་དང་ལྡན་པ་གཉིས་ཀ་ལ་འཇུག་པས་དང་
པོའི་དབང་དུ་བྱས་ན། རྒྱུད་རྡོ་རྗེ་རྩེ་མོ་ལས། ཉོན་མོངས་ལས་དང་དེ་བཞིན་སྐྱེས། །ཉོན་
མོངས་ཤེས་བྱའི་སྒྲིབ་དེ་བཞིན། །གང་ཡང་མི་མཐུན་ཕྱོགས་ཆོས་བཅོམ། །དེ་འདིར་
བཅོམ་ལྡན་འདས་སུ་བཤད། །ཅེས་པ་ལྟར་ཉོན་མོངས་གསུམ་མམ་སྒྲིབ་གཉིས་བཅོམ་པ་

རྣམ་མཁྱེན།
འགྲེལ་མཆན་སྐབས་དང་པོ། 17
དང་ལྡན་པའམ། གཉིས་པའི་དབང་དུ་བྱས་ནས། སཾ་བུ་ཊ་ལས། དབང་ཕྱུག་དང་ནི་
གཟུགས་བཟང་དང༌། །དཔལ་དང་གྲགས་དང་ཡེ་ཤེས་དང༌། །བརྩོན་འགྲུས་ཕུན་སུམ་
ཚོགས་པ་སྟེ། །དྲུག་པོ་རྣམས་ལ་སྐལ་ཞེས་བྱ། །ཞེས་པ་ལྟར། ཆོས་དབྱིངས་ཡེ་ཤེས་
ཀྱིས་རང་གཞན་གྱི་དོན་ལ་དབང་བསྒྱུར་བས་དབང་ཕྱུག །མེ་ལོང་ཡེ་ཤེས་ཀྱིས་མཚན་
དཔེས་བརྒྱན་པས་གཟུགས་བཟང་། མཉམ་ཉིད་ཡེ་ཤེས་ཀྱིས་སེར་སྣ་མེད་པར་ཕུན་ཚོགས་
ཀུན་བརྟན་པས་དཔལ་དང་། དེ་ཡང་ཕྲག་དོག་མེད་པས་སྙན་པར་གྲགས་པ། སོར་རྟོག་
ཡེ་ཤེས་ཀྱིས་ཆོས་ཀུན་མཁྱེན་པས་ཡེ་ཤེས། བྱ་གྲུབ་ཡེ་ཤེས་ཀྱིས་གཞན་དོན་ལ་དུས་ཀུན་
ཏུ་བརྩོན་པ་སྟེ། སྐལ་བ་དྲུག་དང་ལྡན་པས་སྐལ་ལྡན་ནམ་བཅོམ་ལྡན་འདས་ཞེས་པ་སྐད་
དོད་ལ་མེད་ཀྱང་འཇིག་རྟེན་པའི་ལྷ་གཞན་ལས་བླ་ཐབས་སུ་བསྣན་པར་སྒྲ་སྦྱོར་བམ་གཉིས་
སུ་བཤད་པ་ལྟར་གསུངས་ཀྱང་། འགྲེལ་བའི་ཟིན་བྲིས་སུ། ག་བྱིངས་བྱས་ནས་ཏེ་བསྣན་
པས། ག་ཏེ་སོང་བ་ལ་འཇུག་པས་རིང་དུ་སོང་བ་སྟེ། གང་ལས་སོང་ན་འཇིག་རྟེན་ལས་
འདས་པར་བཤད་པ་གཅིག་ཀྱང་ཡོད་ཅེས་པ་ལྟར་དང༌། འཕགས་བཞིའམ་སངས་རྒྱས་
ཀྱི་ཡུམ་བྱེད་པས་མ་སྟེ། བཅོམ་ལྡན་འདས་མ་གསེར་གླིང་བ་སོགས་ལྟར་ན་སྟོབས་བཅུ་
སོགས་མཐར་ཐུག་གི་ཡོན་ཏན་ནམ། གསེར་ཕྲེང་ལྟར་ཉེར་ཞིར་ཁྲིད་པ་སོགས་ཡོན་ཏན་
རིན་པོ་ཆེ་ལམ་སོ་སོ་ལ་ལྟོས་ཏེ་མཐར་ཐུག་པས་ཕུལ་དུ་དབྱུང་དུ་མེད་ཅིང་བློས་གྲངས་
དཔག་ཏུ་མེད་པའི་སྲས་བཞིའི་བཞེད་དོན་མཐར་ཐུག་པའི་འབྱུང་གནས་ལ་སྟེ་ངེས་ལེགས་
བྱང་ཆུབ་ཐོབ་པའི་དོན་གྱིས་ཆེད་དུ་ཐོས་སོགས་ཀྱིས་འཇུག་པར་བྱ་བའི་ཕྱིར་དུ་ཟློག་ཏུ་
མེད་པའི་རབ་ཏུ་དང་བ་སྐྱེད་པའི་ཆེད་དུའོ། །དུས་ནམ་གྱི་ཚེ་ན། རེ་ཤིག་སྟེ་གོ་རིམ་
བསྟན་བཅོས་རྩོམ་པ་ལ་མཆོད་བརྗོད་དགོས་དོན་བསྡུས་དོན་སོགས་བྱ་བ་དུ་མ་ཡོད་པའི་
དང་པོར་རོ། །གང་ལ་ན། སྲས་བཞིའི་ཡུམ་ལའོ། །ཚུལ་ཇི་ལྟར་ན། ཉེར་ཞིར་ཁྲིད་པ་
སོགས་ཀྱིས་ཡོན་ཏན་ཇི་ལྟར་གནས་པ་བཞིན་དུ་བརྗོད་པ་སྔོན་དུ་འགྲོ་བ་ཅན་གྱི་སྒོ་

འགྲེལ་མཆན་སྐབས་དང་པོ། 18 རྣམ་མཁྱེན།
ནས་ཕྱག་འཚལ་བའོ། །གསེར་གླིང་བས། དེ་ལ་རབ་ཏུ་དང་བ་ལ་རང་བཞིན་གྱི་ནུས་
པ་འདི་དག་ཇི་ལྟར་ཡོད་ཅེ་ན། བདག་ཉིད་དམ་པ་རྣམས་ཀྱི་སྤྱོད་པ་དང་མཐུན་པར་རབ་
ཏུ་སྟོན་པས་ཞེས་བྱ་བ་སྨོས་ཏེ། ཞེས་རང་ཉིད་དམ་པའི་སྤྱོད་པ་དང་མཐུན་པར་ཞེས་སོགས།
རང་དོན་གྱི་དགོས་པ་དང་མ་སྦྱར་བར་དད་པ་བྱང་ཆུབ་ཀྱི་རྒྱུའི་གཙོ་བོར་བྱེད་པའི་རྒྱུ་མཚན་
དུ་སྦྱར་ནས། དད་པ་སྐྱེས་ཙམ་གྱིས་ཏིང་ངེ་འཛིན་དམ་པ་དང་དགེ་བཅུའི་སྤྱོད་པ་ལ་འཇུག།
ཅེས་དམ་པ་དང་སྤྱོད་པ་དེ་ལྟར་བཤད་པ་དགོངས་པ་མིན་པ་རང་དོན་གྱི་དགོས་པར་སྦྱར་
བས་ཤེས་ལ། ཤེས་རབ་ཀྱི་ཕ་རོལ་ཏུ་ཕྱིན་པའི་ཡུལ་ཅན་གྱི་རབ་ཏུ་དང་བ་ནི། ཞེས་པའི་
དོན་ཚིག་གསལ་ལས། དེ་མི་རྟོག་བཞིན་དུ་ཇི་ལྟར་ན་ཤེས་རབ་ཀྱི་ཕ་རོལ་ཏུ་ཕྱིན་པའི་ཡུལ་
ཅན་གྱི་རབ་ཏུ་དང་བ་ཞེས་བཞག །དང་བ་ནི་སེམས་ལས་བྱུང་བ་དད་པ་ཡིན་ནོ། །ཞེས་
རང་རིག་པའི་ཡེ་ཤེས་དེ་ཡུལ་གང་ལ་ཡང་མི་རྟོག་པས་ཡུམ་ལ་དང་བར་མི་བཞག་སྟེ། དང་
བ་ནི་ཡུལ་གཞན་ལ་དང་བའི་སེམས་བྱུང་ཡིན་པའི་ཕྱིར། ཞེས་པའི་ལན་དུ། རྣམ་པར་
མི་རྟོག་པའི་ཡེ་ཤེས་ཀྱིས་ཡུམ་ངེས་པར་བྱས་ནས། དེའི་རྗེས་ལ་ཐོབ་པས་ཇི་ལྟར་བཟུང་
བ་ལ་རབ་ཏུ་དང་བར་བྱེད་པ་སྟེ། ཞེས་སོགས་ཀྱིས་མི་རྟོག་ཡེ་ཤེས་ཀྱིས་ཡུམ་རང་ཉིད་
རྟོགས་ནས་དེའི་རྗེས་ཐོབ་ཀྱིས་དེའི་བཟུང་བའི་ཡུམ་ལ་དང་བར་བྱེད་པ་ཡིན་ཏེ། གོང་དུ་
དེ་ཉིད་ལས། ཡུལ་གང་ལ་ཡང་རྣམ་པར་མི་རྟོག་ཅིང་རང་བཞིན་གྱིས་འོད་གསལ་བའི་
ཡེ་ཤེས་ཀྱི་སྣང་བ་རབ་འབྱམས་ཚད་མེད་པ་རང་གིས་རིག་པ་དེ་སྐྱེས་པ་ནི་རྣམ་པར་མི་རྟོག་
པའི་ཡེ་ཤེས་ཏེ། ཞེས་གསུངས་པའི་ཕྱིར། དེ་མི་འཐད་པ་རྟོགས་སླ་ཚུལ་བོད་སྔ་མ་འགོག་
སྐབས། གསེར་ཕྲེང་ལས། ནས་ཞེས་པ་ལྷག་མ་ཅན་ཡིན་པས་བཟུང་ནས་ཞེས་བྱ་བ་གསུངས་
སོ་ཞེས་སྦྲེལ་དགོས་སོ། །ཞེས་པ་ལྟར་སོ་སོར་རང་རིག་པའི་ཡེ་ཤེས་ཀྱིས་དད་པ་རྒྱུའི་གཙོ་
བོར་བཟུང་ནས་མཆོད་བརྗོད་འདི་གསུངས་སོ། །ཞེས་བྱ་བ་ཞེས་སྦྱར་དགོས་ཏེ། ཁོ་རང་
གི་འགྲེལ་ལུགས་གཉིས་པ་ཡང་ན་སོ་སོར་རང་གིས་རིག་པའི་ཡེ་ཤེས་ཀྱི་ཡུལ་ཅན་ཤེར་ཕྱིན་

རྣམ་མཁྱེན།འགྲེལ་མཆན་སྐབས་དང་པོ། 19
ལ་རབ་ཏུ་དང་བ། ཞེས་པ་ལྟར། སོ་སོ་རང་རིག་པའི་ཡེ་ཤེས་ཀྱི་ཡུལ་དུ་གྱུར་བའི་དང་
བ་ཞེས་སྦྱར་དགོས་པའི་ཕྱིར། གསེར་ཕྲེང་ལྟར་རོ། །གསེར་ཕྲེང་ལས་མཆོད་བརྗོད་བཤད་
ཐབས་ལྔའི་མཚམས་འབྱེད་ཚུལ་ཕལ་ཆེར་ལོ་ཆེན་གྱི་ཊི ཀ་ཆུང་ལྟར་ཡིན་ལ། རང་ཉིད།
ནས། ཆེད་དུའི་བར་དགོས་དོན། ཡུམ་ལ། ནས། ཕྱག་འཚལ་བར་བསྡུས་དོན་དུ་གསུངས་
པ་ནི། དེ་གཉིས་དང་བརྗོད་བྱ་མཐུན་པས་ཡིན་གྱི། སྔ་མ་དགོས་པའི་སྒོ་ནས་མཚམས་
སྦྱར་བ་དང༌། ཕྱི་མ་གང་གི་སྒོ་ནས་ཕྱག་འཚལ་ཚུལ་ལ་བྱས་ནས་མཚམས་སྦྱར་གྱི་གཞུང་
དུ་གསེར་འཕྲེང་རང་ལས་གསུངས་པའི་ཕྱིར་དང༌། བསྡུས་དོན་དུ་འཇོག་པ་རྩོམ་པ་པོས་
དེར་བྱས་ནས་གསུངས་པ་ལ་བྱེད་པའི་ཕྱིར་རོ། །
རྩ་བ་བཤད་པ།
གཉིས་པ་རྩ་བ་ལ་གཉིས། བསྟོད་པ་དང༌། ཕྱག་འཚལ་བའོ། །དང་པོ་ལ། མཁྱེན་
གསུམ་གྱི་ཡོན་ཏན་བརྗོད་པའི་སྒོ་ནས་བསྟོད་པ་དང༌། འཕགས་བཞིའི་ཡུམ་བྱེད་པས་བསྟོད་
པ་གཉིས། དང་པོ་ནི། སྤྱིར་མཆོད་བརྗོད་ཀྱི་ཡུལ་ལ་རང་གི་ལྷག་པའི་ལྷ་དང་བརྒྱུད་པའི་
བླ་མ་སོགས་དང་། བསྟོད་ཚུལ་ཡང་སྤངས་རྟོགས་ཀྱི་ཡོན་ཏན་བརྗོད་པ་སོགས་དུ་མ་ཞིག་
ཡོད་ཀྱང༌། འདིར་བསྟན་བཅོས་ཀྱི་བརྗོད་བྱ་ཡུམ་གསུམ་ལ་སྲས་བཞིའི་བཞེད་དོན་སྒྲུབ་
ཚུལ་གྱིས་བསྟོད་པ་ནི། གྲོལ་བ་དོན་གཉེར་རྣམས་ཀྱིས་བྱང་ཆུབ་གསུམ་གང་དུ་བགྲོད་པའི་
རྩ་བ་བསྟན་བཅོས་འདིའི་བརྗོད་བྱར་གོ་ནས་འཇུག་པའི་ཕྱིར་ཡིན་པས། དེ་ལ་གསུམ་ལས།
དང་པོ་གཞི་ཤེས་ལ་བསྟོད་ཚུལ་ནི། རྣམ་བཞག་གི་རྟེན་ཉན་ཐོས་དང་རང་རྒྱལ་སྡུག་ཀུན་
རགས་པ་ཉེ་བར་ཞི་བ་ཚོལ་བ་རྣམས། ཐབས་གང་གིས་ན། གང་ཟག་གི་བདག་མེད་
མངོན་སུམ་དུ་རྟོགས་པ་སོགས་ཀྱི་ཀུན་ཤེས་ཉིད་ཀྱིས། འབྲས་བུའམ་བཞེད་དོན། སྡུག་
ཀུན་རགས་པ་ཉེ་བར་ཞི་བའི་ཉེར་ཞི་དེར་ཁྲིད་པར་མཛད་པགང་ཡིན་དང་། །དེའི་གཞི་

འགྲེལ་མཆན་སྐབས་དང་པོ། 20 རྣམ་མཁྱེན།
ཤེས་ཐེག་ཆེན་གཞི་ཤེས་ཡིན་ཀྱང་འབྲས་བུ་ཉེར་ཞིར་འཁྲིད་པ་དེས་གདུལ་བྱ་གཞན་འཁྲིད་
པའམ་གཞི་ཤེས་སྤྱིའི་དབང་དུ་བྱས་ཆོག་གོ །གཉིས་པ་ལམ་ཤེས་ལ་བསྟོད་པ་ནི། རྟེན་
འགྲོ་བ་ལ་གནས་སྐབས་དང་མཐར་ཐུག་གི་ཕན་པ་སྒྲུབ་པར་བྱེད་པའི་བྱང་སེམས་རྣམས།
ཐབས་ལམ་གསུམ་བདེན་མེད་དུ་མངོན་སུམ་དུ་རྟོགས་པའི་ལམ་ཤེས་ཉིད་ཀྱིས། འབྲས་
བུ་སྐད་ཅིག་གིའམ་རྒྱུན་གྱིས་འཇིག་པ་ལ་བརྟེན་པས་འཇིག་རྟེན་དེ་སེམས་ཅན་གྱི་དོན་སྒྲུབ་
པར་མཛད་པ་གང༌། །ཡིན་པ་དང༌། གསུམ་པ་རྣམ་མཁྱེན་ལ་བསྟོད་པ་ནི། འདིར་
ཐབས་སྔོན་དུ་གསུངས་པ་ཚིག་གི་སྡེབ་སྦྱོར་གྱིས་ཡིན་ལ་དེ་ཡང་གང་ཞེས་པའི་སྤྱི་སྒྲ་རྣམ་
མཁྱེན་ལ་གོ་ཚུལ། མཁྱེན་པ་གཉིས་ལ་བསྟོད་ཟིན་པའི་ལྷག་མར་གྱུར་བ་དང༌། ཡང་
དག་ལྡན་ཞེས་པའི་དོན་གྱི་ཤུགས་ཀྱིས་དང་། རྟེན་ཁྱད་པར་བ་ཐུབ་པའི་ཚིག་དང་འབྲེལ་
བ་གསུམ་གྱིས་གོ་བས། ཐབས་ཆོས་ཐམས་ཅད་བདག་མེད་དུ་མཁྱེན་པའི་རྣམ་མཁྱེན་གང་
དང་ཡང་དག་པར་ལྡན་པས། རྟེན་ཐུབ་པ་སངས་རྒྱས་བཅོམ་ལྡན་འདས་རྣམས། འབྲས་
བུ་བརྗོད་བྱའི་རྣམ་པ་ཀུན་དང་ལྡན་པའི་རྗོད་བྱེད་སྣ་ཚོགས་པ་འདི་གདུལ་བྱ་ལ་གསུངས་
པའོ། །གཉིས་པ་ནི། དེས་ན་དེ་དག་ནི་རིམ་པ་བཞིན་དུ་རྣམ་བཞག་གི་རྟེན་ཉན་ཐོས་དང་
རང་རྒྱལ་འཕགས་པ་དང་བྱང་ཆུབ་སེམས་དཔའ་འཕགས་པའི་ཚོགས་དང་བཅས་པ་སྟེ་
དེ་རྣམས་དང་ལྷན་ཅིག་པའི་སངས་རྒྱས་ཀྱི་ནི་ཡུམ་ཡིན་ནོ། །འདིར་སངས་རྒྱས་ཀྱི་ཡུམ་
ཞེས་པས། ཉན་རང་བྱང་སེམས་འཇིག་རྟེན་པའི་བླ་མ་དང་། སངས་རྒྱས་དེ་དག་གི་བླ་
མ་ཡིན་ཞིང༌། ཡུམ་འདི་དེས་ཡུམ་མམ་བླ་མ་ཡིན་པས་གསུམ་གའི་ཡུམ་དུ་བསྟན་པར་
དག་ལྡན་ལས་གསུངས་སོ། །གཉིས་པ་ནི། དེ་ལ་ཕྱག་འཚལ། །བ་སྟེ་གུས་པས་འདུད་
པའོ། །ས་བཅད་འདི་ལོ་ཆེན་ལྟར་བུ་ཉ་སོགས་ཀྱིས་བྱས་ལ། གསེར་ཕྲེང་དང་རྟོགས་དཀའི་
སྣང་བར། དེ་ལ་ཞེས་པས་ཕྱག་འཚལ་བའི་ཡུལ་དང༌། དེ་སུའི་ཡུམ་ཡིན་པ་རྐང་བ་བཞི་
བ་དང་། ཡུམ་དུ་འགྱུར་ཚུལ་དེ་དག་གི་བཞེད་དོན་བསྒྲུབ་པའིསྒོ་ནས་ཡིན་པར་རྐང་བ་དང་

འགྲེལ་མཆན་སྐབས་དང་པོ། 21 རྣམ་མཁྱེན།
པོ་གསུམ་གྱིས་བསྟན་པར་བྱས་པ་དོན་འདྲའོ། །འདིར་གསེར་ཕྲེང་ལས་མཁྱེན་གསུམ་གྱིས་
མངོན་རྟོགས་མཐའ་དག་ཡིན་པའི་ཚུལ་གྱིས་བསྡུས་པར་གསུངས་པ། འདིར་བསྟན་པའི་
ཉན་རང་བྱང་སེམས་སངས་རྒྱས་ཀྱི་ཡུམ་གསུམ་ལ་མཁྱེན་གསུམ་གྱི་མིང་གིས་བཏགས་ནས་
དེས་བསྡུས་པའི་དོན་ཡིན་པ། ཉི་སྣང་གི་དགོངས་པ་སྲས་ཀྱི་གཙོ་བོ་བརྗོད་པར་འདོད་ནས་
ཡིན་གྱི། ཞེས་དང་། དེ་མཁས་པའི་དགོངས་པར་བསྟན་སྐབས། དེ་ལྟར་དངོས་པོ་བརྒྱད་
མ་ལུས་པ་ཡུམ་ཡིན་པ་འདི་རྩ་བའི་དགོངས་པ་ཡིན་ཞིང་། དེ་ལྟར་དུ་ཆེན་པོ་གཉིས་ཀྱིས་
ཀྱང་བཀྲལ་ལ། ཞེས་འཕགས་སེང་གཉིས་སོགས་ཀྱི་སྒྲུབ་བྱེད་དྲངས་སྐབས་མངོན་རྟོགས་
བརྒྱད་འདིའི་ཡུམ་གྱིས་བསྡུས་ཚུལ་གསུངས་པའི་ཕྱིར།
ཡུམ་སྲས་ཀྱི་དོན་ལ་དོགས་པ་གཅད་པ།
ཡུམ་སྲས་ཀྱི་དོན། གསེར་ཕྲེང་ལས་ཤནྟི་བའི་དག་ལྡན་ལྟར། རང་རྒྱུད་ལྡན་གྱི་
གང་ཟག་གི་ཉེར་ཞིར་འཁྲིད་པ་སོགས་དོན་ཆེན་པོ་གསུམ་གང་རུང་སྒྲུབ་པས་ཕན་འདོགས་
པའམ་མཐར་ཐུག་གི་བཞེད་པ་སྒྲུབ་པའི་ཡུམ་དང༌། དེའི་རྒྱུད་ལ་ཟག་མེད་ཀྱི་ཕུང་བོ་སྔར་
མ་སྐྱེས་པ་སྐྱེད་བྱེད་དང་ཟག་མེད་ཀྱི་ཕུང་བོའམ་དེའི་རྒྱུན་སྐྱེས་ཟིན་གནས་པར་བྱེད་པའི་
གསོ་བྱེད་ཀྱི་ཡུམ་གསུམ་ག་བྱེད་པས་ཡུམ་སྲས་ལ་དུས་མཉམ་པས་ཁྱབ་པར་གསུངས་ནས།
འབྲེ་ཨར་གཉིས་ཀྱི་ཡུམ་སྲས་ཀྱི་འཇོག་བྱེད་ཡིན་པས་རྣམ་པར་བཞག་འཇོག་ཏུ་འདོད་པ་
དང་། བུ་ཉ་སོགས་ཀྱིས་ཕན་འདོགས་པ་དང་གསོ་པའི་ཡུམ་སྲས་ནི་དུས་མཉམ་པ་དང་།
སྐྱེད་པའི་ཡུམ་སྲས་རྒྱུ་འབྲས་སུ་འདོད་པ་བཀག་གོ །དེ་ཉིད་ལས། རྣམ་མཁྱེན་ནི་སངས་
རྒྱས་ཀྱིས་ཁོ་ནར་ཡོད་པའི་ཕྱིར། སངས་རྒྱས་ཀྱི་གསོ་བའི་ཡུམ་ཙམ་དུ་རུང་ཡང་དེ་མ་
སྐྱེས་པ་སྐྱེད་པའི་ཡུམ་དུ་མི་གཟུང་ངོ༌། །ཞེས་པ་ཡོན་ཏན་གོང་འཕེལ་དུ་སྐྱེད་བྱེད་མིན་
པ་ལ་དགོངས་ཀྱི། རྣམ་མཁྱེན་སྐད་ཅིག་དང་པོ་ལྟ་བུ་རང་རྒྱུད་ལྡན་གྱི་རྒྱུད་ལ་རང་སྐད་

འགྲེལ་མཆན་སྐབས་དང་པོ། 22 རྣམ་མཁྱེན།
ཅིག་གཉིས་པ་མ་སྐྱེས་པ་སྐྱེད་བྱེད་ཀྱི་ཡུམ་ཡིན་པའི་ཕྱིར་རོ། །རྣམཾ་བཤད་ལས། མཁྱེན་
པ་སྔ་མས་འཕགས་པ་ཕྱི་མ་བསྐྱེད་ཅིང༌། ནས། ཡུམ་དང་སྲས་ནི་སྐྱེད་བྱ་སྐྱེད་བྱེད་དུ་
ཤེས་པར་བྱའོ། །ཞེས་པའི་དོན་དུ་བསམས་ནས། ཡིག་ཆ་གཞན་མང་པོས་སྔ་ཕྱི་བར་བཞེད་
ཀྱང༌། མཁྱེན་པ་སྔ་མ་མཐོང་ལམ་བར་ཆད་མེད་ལམ་ལྟ་བུས་རང་རྒྱུད་ལྡན་གྱི་སྲས་དེ་
ལ་འཕགས་པ་ཕྱི་མའི་རྟོགས་པ་རྣམ་གྲོལ་ལམ་བསྐྱེད་ཅིང་བཞེད་དོན་བསྒྲུབ་པས། ཡུམ་
སྲས་ནི་བསྐྱེད་བྱ་སྐྱེད་བྱེད་ཀྱི་ཡུམ་སྲས་སུ་ཤེས་པར་བྱ་ཞེས་འགྲེལ་དགོས་ཏེ། གོང་དུ་རྟེན་
ཐབས་གཉིས་གཉིས་བྱས་པ་སྲས་དང་ཡུམ་ཡིན་ལ། རྣམ་མཁྱེན་གང་དང་ཡང་དག་པར་
ལྡན་པས་སོ། །ཞེས་རྩ་འགྲེལ་ལྟར་རང་རྒྱུད་ལྡན་གྱི་ཡུམ་དུ་གསུངས་པའི་ཕྱིར། རྟོགས་
སྣང་དུ། རྒྱུ་འབྲས་མཚན་ཉིད་པ་ཡིན་ལ། ཞེས་པ་རེད་མདའ་བའི་ཉི་ཟེར་ལས། སངས་
རྒྱས་སྔ་མ་སྔ་མའི་ཐུགས་རྒྱུད་ཀྱི་ཤེར་ཕྱིན་རྣམས་ནི། དེའི་འཕྲིན་ལས་ལས་བྱུང་བའི་འཕགས་
བཞི་ཕྱི་མ་རྣམས་བསྐྲུན་པར་བྱེད་པའི་ཡུམ་ཡིན་པས་ཡུམ་སྲས་དག་ནི་རྒྱུད་ཐ་དད་པ་དང་།
སྔ་ཕྱིར་གྱུར་བའི་བསྐྱེད་བྱ་སྐྱེད་བྱེད་མཚན་ཉིད་པ་ཡིན་ནོ། །ཞེས་པ་ལྟར་ཡིན་པས་རང་
ལུགས་མིན་ནམ་དཔྱད། ཉི་སྣང་ལས། ཞེས་མངོན་པར་རྟོགས་པའི་རྒྱན་གྱི་བཤད་པ་
འདི་སྦྱར་བར་དམ་བཅས་པ་ཡིན་ནོ། །ཞེས་པ་ལྟར་མཆོད་བརྗོད་ཀྱིས་ཤུགས་ལ་རྩོམ་པར་
དམ་བཅས་པ་ཡིན་ནོ། །
བསྡུས་དོན་བཤད་པ།
གསུམ་པ་འགྲེལ་བ་ལ་བཞི། བསྡུས་དོན། དགོས་དོན། བརྒལ་ལན། ཚིག་དོན་
ནོ༑ ༑དང་པོ་ནི། ཞེས་བྱ་བའི་སྐད་དོད་ཨི་ཏི་སྨྲ། སྒོ་ལས། ཨི་ཏི་རྒྱུ་མཚན་གོ་སྐབས་
དང༌། །གསལ་བྱེད་སོགས་དང་རྫོགས་རྣམས་ལ། །ཞེས་པ་ལྟར་མང་བོ་ལ་འཇུག་ཀྱང་
འདི་དེ་ལྟར་ཞེས་པ་ཡིན་ནོ། །དེ་ལྟར་གསུངས་སོ། །ཞེས་པ་ཡིན་ནོ། །འོག་མ་རྣམས་

འགྲེལ་མཆན་སྐབས་དང་པོ། 23 རྣམ་མཁྱེན།
ལ་ཡང་ཤེས་པར་བྱའོ། །རྩ་བའི་ཚིགས་སུ་བཅད་པ་འདིས་ནི་ཡུམ་འདིས་སྲས་བཞིའི་
བཞེད་དོན་སྒྲུབ་པའི་ཆེ་བའི་བདག་ཉིད་ཕྱི་རོལ་བ་དང་ཉན་རང་དང་བྱང་སེམས་ལས་ཕུལ་
དུ་བྱུང་བ་དང་ལྡན་པ་བརྗོད་དེ་ཞེས་བརྗོད་བྱ་མདོར་བསྟན་པས་བསྡུས་དོན་ནོ། །གསེར་
ཕྲེང་ལས། ཚིགས་སུ། ནས། གཙོ་བོ་ཡིན་ནོའི་བར་ནི་དགོས་དོན་དང་། དེ་ལ། ནས།
བསྟོད་དོའི་བར་ནི་བསྡུས་དོན་ལས་འཕྲོས་གསུངས་པ། །གསེར་གླིང་བ་ལྟར་བྱས་ལ། རྟོགས་
སྣང་དུ། དགོས་དོན། བསྡུས་དོན་དངོས་བྱས་པ་བུ་ཉ་སོགས་ལྟར་ཡིན་ནོ། །གཉིས་ཀས་
གཞུང་འདིས་དང་བ་སྐྱེས་པའི་རྒྱུ་བསྟན་པར་བྱས་སོ། །གཉིས་པ་དགོས་དོན་ལ། རྒྱས་
བཤད་དང༌། དོན་བསྡུ་བའོ། །དང་པོ་ལ་གསུམ། དང་བ་སྐྱེ་ཚུལ། དེ་ལས་དོན་གཉེར་
གྱི་འདུན་པ་སྐྱེ་བ། དེ་ལས་ཐོས་སོགས་ཀྱི་ཤེས་རབ་གསུམ་སྐྱེས་ནས་འབྲས་བུ་ཐོབ་ཚུལ་
ལོ༑ ༑དང་པོ་ལ། དབང་རྟུལ་དང༌། དབང་རྣོན་དང་བ་སྐྱེད་ཚུལ་གཉིས། དང་པོ་ནི།
རྒྱུ་མཆོད་བརྗོད་ཀྱི་ཚིག དེ་ཐོས་པ་ལ་བརྟེན་ནས་རེ་ཤིག་ནི་བཤད་པའི་རིམ་པའམ་འདི་
དབང་རྣོན་ལས་དང་བ་སྐྱེ་མྱུར་བའོ་ཞེས་གསེར་ཕྲེང་ལས་གསུངས་སོ། །གསུངས་པ་པོ་
གང་ཟག་གམ་ཚིག་ཙམ་ལས་ཡིད་ཆེས་སྐྱེས་པས་དད་པའི་རྗེས་སུ་འབྲང་བ་རྣམས་ནི་
ཡུལ་གང་ལ་དད་ན། ཡུམ་འདི་ལའོ། །ཚུལ་ཇི་ལྟར་དད་ན། སྔར་བཤད་པའི་བཞེད་
དོན་སྒྲུབ་པའི་ཡོན་ཏན་དེ་ལྡན་ནམ་མི་ལྡན་སྙམ་པའི་ཐེ་ཚོམ་མེད་པར་ཚིག་དེ་ཐོས་མ་ཐག་
ཏུ་མྱུར་དུའོ། །ངོ་བོ་ནི། རབ་ཏུ་སྟེ་མི་ལྡོག་པའི་དང་བ་ཆེན་པོ་སྐྱེའོ། །གཉིས་པ་ནི།
དང་བ་སྐྱེ་བའི་རྒྱུ་མཆོད་བརྗོད་ཀྱི་ཚིག་དེ་ཐོས་ནས། དབང་རྟུལ་ཁོ་ནར་མ་ཟད་ཆོས་གཙོ་
བོར་བྱས་ནས་འཇུག་པའམ་དོན་ལ་དཔྱད་ནས་འཇུག་པས་ཆོས་ཀྱི་རྗེས་སུ་འབྲང་བ་རྣམས་
ཀྱང་ངོ་། །དང་བ་སྐྱེ་ཚུལ་ནི། གདུལ་བྱ་དབང་རྣོན་དེས་གཅིག་དང་དུ་མའི་ངོ་བོ་ཉིད་
དང་བྲལ་བའི་ཕྱིར་ཞེས་བྱ་བ་དང་རྡོ་རྗེ་གཟེགས་མ་ལ་སོགས་པའི་ཚད་མ་སྟེ་གཏན་
ཚིགས་རྣམས་ཀྱིས་༼ཁ༽གཞི་དང་ལམ་དང་རྣམ་པ་སྐྱེ་བ་མེད་པར་ཡོངས་སུ་ཤེས་པའི་

འགྲེལ་མཆན་སྐབས་དང་པོ། 24 རྣམ་མཁྱེན།
༼ཀ༽མཆོད་བརྗོད་ཀྱི་ཚིགས་སུ་བཅད་པའི་བརྗོད་བྱའི་དོན་གྱི་མཚན་ཉིད་ཀྱི་ངོ་བོ་༼ག༽
ཡུམ་གསུམ་གྱིས་མཁྱེན་ཚུལ་དང་སྲས་བཞི་བསྐྲུན་པར་བསྟན་པ་ལ་གནོད་པ་མ་མཐོང་
ཞིང༌། ཡུམ་གྱིས་སྐྱེ་མེད་མཁྱེན་པ་དོན་དམ་དང་། སྲས་བཞི་བསྐྲུན་པ་ཀུན་རྫོབ་ཏུ་ཡིན་
པའི་སྒྲུབ་བྱེད་མཐོང་ནས། དེ་རྒྱུ་མཚན་དུ་བྱས་ཏེ། དབྱེ་གཞི་ཤེས་རབ་ཀྱི་ཕ་རོལ་ཏུ་
ཕྱིན་པ་ཐམས་ཅད་མཁྱེན་པ་ཐམས་ཅད་མཁྱེན་པ་ཉིད་གསུམ་གྱི་བདག་ཉིད་ཀྱི་དབྱེ་
བའི་ཚུལ་ལུགས་གསུམ་པ་ཅན་ནི་གདོན་མི་ཟ་བར་སྲིད་དོ་ཞེས་ཡུམ་གྱི་ངོ་བོ་ལ་དང་། དེས་
སངས་རྒྱས་ལ་སོགས་པ་སྲས་བཞི་སྐྲུན་པར་མཛད་པ་ནི་གདོན་མི་ཟ་བར་སྲིད་པ་ཉིད་
དོ་ཞེས་ངེས་པར་བཟུང་སྟེ། ཡུམ་དེའི་ནུས་པ་ལ་རབ་ཏུ་སྟེ་མི་ལྡོག་པའི་དང་པ་སྐྱེད་
པར་བྱེད་པ་ཉིད་དོ། །བུ་ཉ་གཡག་ཕྲུག་པ་སོགས་ཀྱིས་གཅིག་དང་། ནས། གནོད་པ་
མ་མཐོང་ནས་ཞེས་པས། གནོད་པ་མ་མཐོང་བ་དང༌། དེ་ནས་བཟུང་སྟེ་ཞེས་པའི་བར།
སྒྲུབ་བྱེད་བཟུང་བ་སྟེ་དང་བ་སྐྱེ་བའི་རྒྱུ་མཚན་གཉིས་བྱས་པ་དང༌། ཡང་དེ་དག་གིས་གཞི་
ལམ་རྣམ་གསུམ་སྐྱེ་མེད་དུ་གང་གིས་གྲུབ་ན། གཅིག་ཏུ་བྲལ་ལ་སོགས་པས་ཟེར་བ་མི་འཐད་
ཚུལ། གསེར་ཕྲེང་དུ། དང་པོ་ལ་གནོད་པ་མ་མཐོང་ནས་སྲས་རྣམས་བསྐྲུན་པར་བཟུང་
སྟེ་ཟེར་དགོས་པས། དེ་གཉིས་སོ་སོར་གཅོད་མི་དགོས་ལ། གཞུང་གཉིས་པ་སྔ་མས་བསྒྲུབ་
བྱ་ཡིན་པས་སྒྲུབ་བྱེད་དུ་མི་འཐད་ཅེས་བཀག་གོ །གཉིས་པ་ལ་གཞི་ལམ་རྣམ་གསུམ་སྐྱེ་
མེད་མཆོད་བརྗོད་ཀྱི་ཚིག་གིས་མ་ཟིན་པས་མི་འཐད་གསུངས་ཀྱང༌། རྣམ་བཤད་ལས།
གཞི་ལམ་རྣམ་གསུམ་སྐྱེ་མེད་དུ་ཚད་མ་གང་གིས་གྲུབ་ཅེ་ན། ཞེས་པ་ནས། རྟགས་ལ་
བརྟེན་པའི་ཚད་མས་དང་པོར་ཚོགས་ལམ་གྱི་སྐབས་སུ་གྲུབ་ཅིང་། །ཞེས་ཚད་མ་ཡང་ཚད་
མ་དངོས་ལ་བྱས་ལ། དེ་བཞིན་དུ་རྟོགས་སྣང་དུ་ཡང་གསུངས་ལ། ཚད་མ་གཏན་ཚིགས་
ལ་བྱས་པས། དབང་རྣོན་གྱིས་བདེན་པའི་སྐྱེ་མེད་ཙམ་གྲུབ་ཕྱིར་རིགས་པ་དེ་དག་གིས་དཔྱད་
ན་མི་འཐད་ཅེས་པ་ཡིན་ཏེ། གོང་དུ་རིགས་པ་འདི་དག་གིས་ཆོས་ཐམས་ཅད་སྐྱེ་མེད་དུ་

འགྲེལ་མཆན་སྐབས་དང་པོ། 25 རྣམ་མཁྱེན།
སྒྲུབ་པའི་ཕྱིར་རོ། །དེ་ཡང་འགལ་བ་ལྟར་སྣང་བ་ཡིན་ཏེ། ཡུམ་གྱིས་སྐྱེད་པར་བསྟན་
པ་ཀུན་རྫོབ་དང་རིགས་པས་སྐྱེ་མེད་སྒྲུབ་པ་དོན་དམ་དུ་ཡིན་པའི་ཕྱིར་རོ། །ཞེས་གསུངས་
པའི་ཕྱིར། ཚིག་གསལ་དུ་ཤེས་རབ་ཀྱི་ཕ་རོལ་ཏུ་ཕྱིན། ནས། ཚུལ་གསུམ་པ་ཅན་ཞེས་
པའི་དོན། དབྱེ་གཞི་ཤེར་ཕྱིན་ལ། དབྱེ་བ་མཁྱེན་པ་གསུམ་བྱས་པ། ཀུན་རྫོབ་ཏུ་དབྱེ་
བ་མེད་སྙམ་པ་དགག་པ་དང་། སྲས་གསུམ་བསྐྱེད་པར་བསྟན་པའི་ཕྱིར་ཡིན་ཏེ། བསྟོད་
པ་ལས། སངས་རྒྱས་རྣམས་དང་རང་སངས་རྒྱས། །ཞེས་སོགས་དང༌། ཡུམ་བསྡུས་པ་
ལས། ཉན་ཐོས་ཀྱི་ས་ལ་སློབ་པར་འདོད་པས། སོགས་དང༌། བར་མ་ལས། ཤེས་རབ་
ཀྱི་ཕ་རོལ་ཏུ་ཕྱིན་པ་འདི་ལས་ནི་ཐེག་པ་གསུམ་སོགས། ནས། རྒྱ་ཆེར་བསྟན་ཏོ། །ཞེས་
གསུངས་སོ། །དེ་ལྟར་ན་ཡུམ་འདི་ལ་ཉན་རང་བྱང་སེམས་ཀྱི་རྟོགས་པ་ལས་ཕུལ་དུ་བྱུང་
བ་དང༌། ཡུམ་སྟོན་པའི་ཤེར་མདོ་ལ་མདོ་གཞན་ལས་ལྷག་པ་མེད་པ་འགྱུར་རོ། །ཡུམ་
འདིས་ཉན་རང་བསྐྱེད་པའི་ཆ་གང་ཟག་གི་བདག་མེད་ཙམ་རྟོགས་པ་དང་། བྱང་སེམས་
དང་སངས་རྒྱས་བསྐྱེད་པའི་ཆ་བདག་མེད་གཉིས་རྟོགས་པ་ཡིན་པའི་ཕྱིར་དང་། དེ་ཡང་
མིན་པ་ལྟར་མདོ་དྲན་པ་ཉེར་བཞག་དང་སྡོང་བོ་བཀོད་པ་རྣམས་སུ་བསྟན་པའི་ཕྱིར་སྙམ་
ན༑ དེ་བསལ་བའི་ཕྱིར། ཚུལ་གསུམ་པ་ཅན་ཞེས་སྨོས་ཏེ། འདིའི་དོན་ཡུམ་ལ་གསུམ་
དུ་ཕྱེ་བ་གདུལ་བྱའི་བསམ་པའི་དབང་གིས་སྲས་གསུམ་གྱི་ཡུམ་དུ་བཏགས་ཀྱི། རྣམ་པར་
ངེས་པའི་དབང་དུ་བྱས་ཚེ་ནི་སངས་རྒྱས་ཁོ་ནའི་ཡུམ་ཡིན་ཏེ། ཉན་རང་རིགས་ངན་ལྟ་
བུ་བུད་མེད་རིན་པོ་ཆེའི་ལྟ་བུའི་ཡུམ་འདིས་ག་ལ་བསྐྱེད། དེས་ན་ཡུམ་འདིས་ཐམས་ཅད་
སངས་རྒྱས་སུ་སྒྲུབ་པས་མཐུ་ངོ་མཚར་བ་དང་། དེའི་ཕྱིར་དེ་སྟོན་པའི་མདོ་ཡང་མདོ་གཞན་
ལས་མཆོག་སྟེ། གཞུང་གཞན་ནི་ཕྱོགས་རེ་པ་ཡིན་ལ་ཡུམ་གྱི་མདོ་རྣམས་ནི་རིགས་ཅན་
ཐམས་ཅད་ཀྱི་ལམ་སྟོན་པའི་ཕྱིར། ཞེས་ལམ་ཤེས་ཀྱི་ཡན་ལག་གི་མདོ་དང་འགྲེལ་བ་དང་
དེ་ལྟར་ཕྱག་འཚལ་བ་དང་ཞེས་སོགས་འོག་གི་བརྒལ་ལན་རྣམས་ཀྱིས་བསྒྲུབས་ནས། དུ་

འགྲེལ་མཆན་སྐབས་དང་པོ། 26 རྣམ་མཁྱེན།
མར་སྣང་བ་གཅིག་ཏུ་སྒྲུབ་པ་ནི་ཚུལ་གསུམ་པ་ཅན་ཞེས་པ་ཡིན་ལ། གཅིག་དུ་མར་སྟོན་
པའི་མཐུ་དང་ལྡན་པ་ནི་ཐམས་ཅད་མཁྱེན་པ་ཉིད་གསུམ་གྱི་བདག་ཉིད་ཅེས་པས་སྟོན་ཅིང་།
མཐུ་དེ་སུའི་སྙམ་པ་ལ་ཤེར་ཕྱིན་ཞེས་སྨོས་པར་གསུངས་པ། གསེར་ཕྲེང་དུ། ཡུམ་གྱིས་
སྲས་གསུམ་སྐྱེད་པ་བཏགས་པ་བ་ཡིན་ན། སྔར་དེ་ཉིད་ལས། སྲས་གསུམ་སྐྱེད་པའི་མཚན་
ཉིད་དང་མི་ལྡན་ནོ་ཞེས་རིགས་པ་འགའ་ཞིག་གིས་གནོད་པ་ཡོད་པར་མ་མཐོང་བ་ནི། ཞེས་
པ་དང་ནང་འགལ་བ་དང་། ཉན་རང་ལ་ཐར་ལམ་མེད་པར་འགྱུར་ཏེ། ཡུམ་མ་གཏོགས་
པའི་ཐར་ལམ་མེད་པ་ཁྱེད་ཀྱིས་དྲངས་པའི་བསྟོད་པའི་ལུང་། ཐར་ལམ་ཁྱོད་ཉིད་གཅིག་
པུ་སྟེ། །ཞེས་པས་གྲུབ་ལ། ཡུམ་ཉན་རང་ལ་མེད་པར་ཁས་བླངས་པའི་ཕྱིར། ཞེས་སོགས་
ཀྱིས་བཀག་གོ །སྔར་ཚིག་གསལ་དུ་དེ་དག་ལས་གཞན་དུ་འཆད་པ་ནི་སྐབས་དེ་ཉིད་དུ་
དགག་པར་བྱའོ། །ཞེས་པ་ཡང་དེའོ། །གསེར་ཕྲེང་ལས། འདི་ཡི་རྗེས་སུ་འབྲང་བ་རྣམས་
ཀྱིས་ཀྱང་ལེགས་པར་མ་བརྟགས་སོ། །ཞེས་པ་ཉ་དབོན་དང་རེད་མདའ་བ་སོགས་ཡིན་ནམ་
སྙམ་སྟེ། ཉ་ཊིཀ་ཏུ་འདི་སྐབས་ཚིག་གསལ་གྱི་བཤད་པ་ཙམ་བཀོད་ནས། དངོས་སུ་སངས་
རྒྱས་བྱང་སེམས་ཁོ་ནས་ཡུམ་ཡིན་གྱི་ཞེས་དང་། ཉི་ཟེར་ལས། ཤེས་རབ་ཀྱི་ཕ་རོལ་ཏུ་
ཕྱིན་པ་གཅིག་པོ་དེ་ཉིད་གཞི་ལམ་རྣམ་གསུམ་སྐྱེས་པ་མེད་པར་རྟོགས་པའི་ལྡོག་པ་ནས་ཐམས་
ཅད་མཁྱེན་པ་ཉིད་གསུམ་གྱི་བདག་ཉིད་དུ་བཞག་པས་ངོ་བོ་གཅིག་ལ་ལྡོག་པ་ཐ་དད་པའི་
སྒོ་ནས་ཚུལ་གསུམ་པ་ཅན། ཞེས་དང་བསྟོད་ཡུལ་ཀྱི་གཞི་ཤེས་དང་ལམ་ཤེས་གཉིས་ཀ་
ཡང་ཉན་རང་བྱང་སེམས་ལ་མི་འཇོག་གི་གཙོ་བོའི་ཤེར་ཕྱིན་ཉིད་གཞི་དང་ལམ་སྐྱེས་པ་
མེད་པར་རྟོགས་པའི་ལྡོག་པ་ནས་གཞི་ཤེས་དང་ལམ་ཤེས་སུ་བཞག་ལ། ཞེས་གསུངས་པའི་
ཕྱིར། འདིས་ཤེར་ཕྱིན་དང་ཡུལ་གཉིས་དོན་གཅིག་བྱས་ནས་སངས་རྒྱས་ཁོ་ནར་བཞག་
པ་དང༌། སྔ་མ་ཚིག་གསལ་གྱིས་བྱང་སེམས་ལ་ཡུམ་མཚན་ཉིད་པ་འདོད་ཅེས་པ་ཡང་
བཀག་གོ །གོང་དུ་འདི་དང་འདིར་དེ་ལ་ཞེས་པ་མཆོད་བརྗོད་ལ་ཉེ་རིང་གིས་ཡིན་གྱི། གཡག་

རྣམ་མཁྱེན།
འགྲེལ་མཆན་སྐབས་དང་པོ། 27
ཕྲུག་པས་དབང་རྟུལ་ཚིག་ཐོས་མ་ཐག་དང༌། དབང་རྣོན་ཚིག་ཐོས་མ་ཐག་དང་བ་མི་སྐྱེས་
པའི་ཡིན་ཟེར་བ། ཚིག་དོན་ལ་མ་ཞུགས་པར་རྣམ་བཤད་ལས་གསུངས་སོ། །རྣམ་བཤད་
གྱི་མཐའ་དཔྱད་ཚུལ་ནི་གཞན་དུ་འཆད་པར་འགྱུར་རོ། །གཉིས་པ་ནི་དང་བ་སྐྱེས་པས་
དགོས་པ་ཐོས་པ་ལས་དང་བར་མ་ཟད་རྒྱུ་ཡུམ་དེ་ལ་རབ་ཏུ་དང་བས་ཀྱང་ངོ་། །གང་
ན༑ ཡུམ་དེའི་ཡོན་ཏན་འཕགས་བཞིའི་བཞེད་དོན་སྒྲུབ་པ་སོགས་མངོན་པར་འདོད་པའི་
གང་ཟག་རྒྱན་གྱི་གདུལ་བྱ་དབང་བོ་རྣོ་རྟུལ་གཉིས་ཀ་ཡང༌། གང་ལ་ན། ཤེར་ཕྱིན་དེ་
དང་དེ་ལ་བརྟེན་པའི་གསུང་རབ་རྒྱས་འབྲིང་བསྡུས་གསུམ་ལའོ། །འདི་རྣམ་བཤད་དང་
རྟོགས་སྣང་ལྟར་ལ། གསེར་ཕྲེང་དུ། གསེར་གླིང་བས་ཡུམ་དེ་དང་དེ་ལ་བརྟེན་པའི་གསུང་
རབ་ཏིང་ངེ་འཛིན་རྒྱལ་བོ་སོགས་ཞེས་པ་བཟློག་ན་འགྲིག་ཅེས་བཀག་ཚུལ་འདིའི་གསུང་རབ་
ལ་མཁྱེན་གསུམ་བརྗོད་བྱར་བྱས་དགོས་ཞེས་བཀག་ནས། ཡུམ་གྱི་མདོ་དེ་དང་དེ་ལ་བརྟེན་
པའི་གསུང་རབ་རྒྱན་བཞག་ལ། ཉ་དང་རེད་མདའ་བས་གསུམ་ག་བཀོད་ཀྱང་སྔ་མ་གཉིས་
ལྟར་བྱའོ། །གང་གིས་དོན་དུ་ན། ཚིག་རྣམ་པ་ཐམས་ཅད་དུ་གཟུང་བ་ལ་སོགས་པས་
བཅང་བ་དང་ཀློག་པ་དང་དོན་ཁོང་དུ་ཆུད་པ་ལ་སོགས་པའི་ཐོས་བསམ་སྒོམ་གསུམ་གྱི་ཤེས་
རབ་བསྐྱེད་པའི་དོན་དུའོ། །ངོ་བོ་ནི། ཤིན་ཏུ་གུས་པར་ཏེ་དོན་གཉེར་གྱིས་འདུན་པར་
བྱེད་དོ། །གསུམ་པ་ནི། འདུན་པ་སྐྱེས་པའི་རྗེས་སུ་དེ་ནས་ཡུམ་གྱི་དོན་སྦྱོར་བཞི་ནས་
ཆོས་སྐུའི་བར་གྱི་ལམ་གྱི་རིམ་པ་མ་ལུས་པ་མཐར་ཆགས་སུ་ཉམས་སུ་ལེན་ཚུལ་སྒྲ་སྤྱི་ཙམ་
གྱིས་ངེས་པས་ཐོས་པ་ལས་བྱུང་བའི་ཤེས་རབ་དང༌། ལ་སོགས་པས་དོན་དེ་ལ་ངེས་པ་
རྙེད་པའི་བསམ་བྱུང་དང༌། དེ་ལ་གོམས་པ་དབང་དུ་གྱུར་པའི་བསྒོམ་པ་ལས་བྱུང་པའི་
ཤེས་རབ་གསུམ་༼ཁ༽སྐྱེས་པའི་སྟོབས་ཀྱིས་༼ཀ༽རིམ་གྱིས་༼ག༽ལེགས་པའི་མཆོག་
བླ་ན་མེད་པའི་བྱང་ཆུབ་འཐོབ་པར་འགྱུར་རོ། །གསེར་ཕྲེང་ལས། མིང་རྐྱང་། དོན་
རྐྱང་། གཉིས་ཀར་དམིགས་པ་ཤེས་རབ་གསུམ་གྱི་དོན་དུ་བུ་སྟོན་སོགས་ཀྱི་བཤད་པ་བཀག་

འགྲེལ་མཆན་སྐབས་དང་པོ། 28 རྣམ་མཁྱེན།
ནས་སྔར་ལྟར་གསུངས་སོ། །ལེགས་པའི་མཆོག་ཤེར་སྒྲོན་དུ་མཁྱེན་གསུམ་དང་། བུ་སྟོན་
བྱང་ཆུབ་གསུམ་ལ་བྱས་པ་ཉ་ཊིཀ་ཏུ་བཀག་གོ། གཉིས་པ་ནི། ཡོན་ཏན་བརྗོད་པ་ཐོས་
པ་ལས་དད། དེ་ལས་གུས། དེ་ལས་ཐོས་བྱུང་གི་ངེས་པ་རྙེད་པ་སོགས་ཀྱིས་ཞུགས། དེ་
ལས་ལེགས་པའི་མཆོག་ཐོབ་པ་དེས་ཕྱིར་བཅོམ་ལྡན་འདས་མ་ཡུམ་ལ་རབ་ཏུ་དང་བ་
ནི༑ ལེགས་པ་ཐམས་ཅད་འཐོབ་པའི་རྒྱུའི་གཙོ་བོ་སྟེ་དང་པོའི་རྒྱུ་ཡིན་ནོ། །རྗེ་བཙུན་
གྱིས་དད་པ་དེ་དང་པོའི་རྒྱུར་གཟིགས་ནས་མཆོད་བརྗོད་མཛད་དོ། །ཚིག་གསལ་ལས་གཙོ་
བོའི་དོན་བྱེད་རྒྱུ་དང་། གསེར་གླིང་བས་དངོས་རྒྱུ་ལ་བྱས་པ་མི་འཐད་དོ། །རྟོགས་སྣང་
དུ༑ དད་པ་དངོས་ཀྱི་དགོས་པ་དང༌། གུས་པ་མན་ཆད་བརྒྱུད་པའི་དགོས་པར་བྱས་པ་
ལེགས་སོ། །
བརྒལ་ལན་བཤད་པ།
གསུམ་པ་ནི། མཆོད་བརྗོད་དུ་ཤེར་ཕྱིན་ལ་བསྟོད་པ་དེ་མངོན་རྟོགས་མཐའ་དག་
ལ་ཡིན་ན་ཉུང་བ་དང་། ཕྱོགས་གཅིག་ལ་ཡིན་ན་མང་པའི་སྐྱོན་ཡོད་ཅེས་བརྒལ་བ་ན། སྔ་
མ་ལྟར་ཡིན་ཀྱང་ཉུང་བའི་སྐྱོན་མེད་པར་མ་ཟད། མཁྱེན་པ་གསུམ་སྨོས་པ་དེ་ལ་རྒྱུ་མཚན་
དང་། དགོས་པ་གཉིས་ཡོད་པའི་དང་པོ་རྒྱུ་མཚན་ཡོད་དེ། ཐམས་ཅད་མཁྱེན་པ་ཉིད་
གསུམ་གྱིས་ནི་དོན་བརྒྱད་བསྡུས་ལ་དེ་བརྒྱད་བསྡུས་པས་བསྡུ་བྱེད་དེར་མ་ཟད་བསྡུ་བྱ་
དེ་དག་ཀྱང་ཕྱག་ཡུལ་དུ་བཀོད་པས་དུ་བརྒྱད་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་
རྫོགས་པ་ཡིན་ཞིང་མ་ཚང་བ་མེད་པ་དང་གཙོ་བོ་ཡིན་པའི་ཕྱིར་རོ། །གཉིས་པ་དགོས་
པ་ནི། མཁྱེན་གསུམ་གྱིས་བརྒྱད་བསྡུས་པར་མ་ཟད་མཁྱེན་པ་གསུམ་པོ་དེས་ཀྱང་འགྲེལ་
བའི་ཚིག་དོན་གྱི་སྐབས་ནས་འཆད་པར་འགྱུར་བའི་ཚུལ་གྱིས་སྲས་བཞིའི་བཞེད་དོན་
ཐམས་ཅད་ཕུན་སུམ་ཚོགས་པ་ཡིན་ནོ་ཞེས་གདུལ་བྱས་ཤེས་པར་འགྱུར་བའི་ཕྱིར། དེ་

འགྲེལ་མཆན་སྐབས་དང་པོ། 29 རྣམ་མཁྱེན།
ལྟར་རྒྱུ་མཚན་དང་དགོས་པ་གཉིས་ཐུགས་ལ་བཞག་ནས། རྗེ་བཙུན་གྱིས་ཐམས་ཅད་
མཁྱེན་པ་ཉིད་གསུམ་གཙོ་བོ་ཡིན་པས་དེ་ཉིད་ཀྱི་སྒོ་ནས་ཤེས་རབ་ཀྱི་ཕ་རོལ་ཏུ་ཕྱིན་
པ་ལ་བསྟོད་དོ། །འདིའི་རྩོད་པ་འདི་ལོ་ཆེན་གྱིས་ཊིཀ་ཆུང་དུ་བཀོད་ནས་བསྡུས་པའི་དོན་
བརྗོད་པའི་ལན། ཞེས་གསུངས་པས། བུ་ཉ་སོགས་ཀྱིས་བསྡུས་དོན་དུ་བྱས་པ་ལྟར། རྟོགས་
སྣང་དུ་གསུངས་ལ། དེ་ནི་གསུམ་གྱིས་བརྒྱད་བསྡུས་པའི་དོན་ཟེར་བ་ཡིན་པ་རྩོད་ཚུལ་གྱིས་
ཤེས་པས། རང་ལུགས་རྣམ་བཤད་ལྟར་བརྒལ་ལན་དུ་བྱས་སོ། །དེ་དག་ཀྱང་། ནས།
ཡིན་ཞིང་ཞེས་པ། གསེར་ཕྲེང་དུ་རྒྱུ་མཚན་ལ་སྦྱར་ཞིང༌། རྣམ་བཤད་དང་རྟོགས་སྣང་
དུ་དགོས་པ་ལ་སྦྱར་བ། དེས་ཀྱང་ཞེས་པའི་དེ་སྒྲ་དང་ཀྱང་སྒྲས་ཡིན་པས་མི་འགལ་ལོ།།
བུ་དང་རེད་མདའ་བས། ཡིན་ཞིང་ཡན་ཆད་ཉུང་བའི་སྐྱོན་མེད་པའི་ལན་དང༌། དེ་མན་
རྣམ་མཁྱེན་གྱིས་ཐམས་ཅད་བསྡུས་པས་དེ་གཅིག་བུས་ཆོག་གོ་ཞེས་པའི་ལན་དུ་སྦྱར་བ་ཡང་
ལེགས་སོ། །ཁ་ཅིག་དོན་བརྒྱད་པོ་དེས་ཀྱང་འཆད་འགྱུར། ཡུལ་ནི་རྣམ་པ་གསུམ་པོ་རྒྱུ།
ཞེས་སོགས་ལ་འཆད་ཟེར་པ། གསེར་ཕྲེང་དུ་དོན་བརྒྱད་མཆོད་བརྗོད་ཀྱི་ཚིག་གིས་མ་ཟིན་
པ་དང༌། །ཡུལ་ནི་ཞེས་སོགས་སྲས་བཞིའི་དབང་དུ་བྱས་པ་མིན་པས་བཀག་གོ །གསུམ་
གྱིས་བརྒྱད་བསྡུས་ཚུལ། ཚིག་གསལ་དུ་དངོས་པོ་བརྒྱད་དུ་ཕྱེ་དེ་སྐབས་བརྒྱད་བྱས་པ་དེ་
དག་དངོས་གནས་ལ་རྣམ་མཁྱེན་གྱི་སྐབས་ཞེས་གཅིག་ཏུ་མིང་གདགས་རིགས་ཏེ། ལམ་
ཐམས་ཅད་ཀྱིས་དེ་དངོས་དང་བརྒྱུད་པས་སྒྲུབ་པའི་ཕྱིར་ཞེས། འགྲེལ་བར། རྣམ་པ་ཐམས་
ཅད་མཁྱེན་པ་ཉིད་ནི། ནས། ཉེ་བར་མཚོན་པ་ལྷུར་ལེན་པ་ཡིན་ནོ། །ཞེས་པའི་དོན་དུ་
བཤད་ནས། འོན་ཀྱང་ལམ་ཐམས་ཅད་ཐེག་དམན་བྱང་སེམས་སངས་རྒྱས་གསུམ་གྱི་ལམ་
དུ་འདུས་པས་སྐབས་བརྒྱད་སྐབས་གསུམ་དུ་བསྡུ་བ། འདིར་ཐམས་ཅད། ནས། བསྡུས་
ལ༑ ཞེས་པའི་དོན་ཡིན་ལ་མཆོད་བརྗོད་ཀྱིས་རྒྱན་གྱི་གདུལ་བྱ་ཐེག་པ་གསུམ་ལ་རིམ་གྱིས་
འཇུག་པའི་དབང་དུ་བྱས་པས། ཐོག་མར་ཉན་ཐོས་དང་འབྲེལ་བ་གཞི་ཤེས་ཀྱི་སྐབས་ཀྱིས་

འགྲེལ་མཆན་སྐབས་དང་པོ། 30 རྣམ་མཁྱེན།
བསྡུས་ཚུལ་ནི། སྐབས་བཞི་བའི་བྱང་ཕྱོགས་སོ་བདུན་གཞིར་བྱས་ཏེ། མཐོང་ལམ་ལ་
གཞི་ཤེས་ཀྱི་རྣམ་པ་དང་པོ་བཅུ་དྲུག །ཤེས་མཚན་བཅུ་དྲུག །ངོ་བོ་ཉིད་མཚན་བཞིའོ།།
སྦྱོར་ལམ་ནི་སྐབས་གཉིས་པ་དང༌། གསུམ་པའི་སྦྱོར་བའི་སྐབས་བསྟན་ལ། གཉིས་པ་
དང་གསུམ་པར་མཐོང་ལམ་རྣམ་པ་དང་བཅས་པ་བསྟན་ནས། འབྲས་བུ་མ་བསྟན་ང་གོ་
སླ་བའམ། རང་གཞུང་ལ་ལྟོས་པས་སམ། ཡང་ན་དགེ་འདུན་ཉི་ཤུའི་སྐབས་སུ་བསྟན་
དུ་རུང་ངོ་ཞེས་གསུངས་སོ། །རང་རྒྱལ་དང་འབྲེལ་བ་ནི། སྐབས་གཉིས་པར་སྦྱོར་ལམ་
མཐོང་ལམ་ཁྱད་པར་དང་བཅས་པ་དང༌། བཞི་བར་སྒོམ་ལམ་གཞི་ཤེས་ཀྱི་རྣམ་པ་བཅུ་
གཅིག་གི་སྒོ་ནས་བསྟན། སྐྱོན་ཡོན་འདི་ལ་མི་སྦྱོར་བ་འདིའི་གཙོ་བོར་མ་བྱས་པས་ཡིན་
ཟེར་རོ། །དེས་ན་སྡུད་བྱེད་དང་པོས། སྐབས་གཉིས་པ་དང༌། གསུམ་པ་དང་། བཞི་བ་
དག་བསྡུས་ལ། གཞན་ལྔ་ལས་མ་བསྡུས་གསུངས་སོ། །བྱང་སེམས་དང་འབྲེལ་བ་ལམ་
ཤེས་ཀྱི་སྐབས་ཀྱིས་བསྡུས་ཚུལ་ནི། ཉན་རང་དེ་དག་ཞི་བའི་དབྱིངས་ལས་ལངས་ནས་
ཐེག་ཆེན་དུ་འཇུག་པ་ན་སེམས་བསྐྱེད་དང་པོ་གསུམ་དང་པོར་གཅིག་ཆར་དུ་ཐོབ་སྟེ།
གདམས་ངག་གིས་ཚོགས་ལམ་ཕལ་བ་སྦྱངས་ནས། སྐབས་བཞི་བའི་ཐར་ཆ་བསྐྱེད་པ་ཚོགས་
ལམ་དང༌། དེ་ནས་སྐབས་དང་པོའི་སྦྱོར་ལམ་གོ་སྒྲུབ་སོགས་བཞི་བ་དང་། ལྔ་བའི་སྦྱོར་
ལམ་ལ་སྦྱངས་ཏེ། དེ་དག་གི་རྟགས་ཐོབ་པར་བྱས་ནས། གཉིས་པ་དང་། ལྔ་བའི་མཐོང་
ལམ་གྱིས། དང་པོ་དང༌། གཉིས་པ་དང༌། ལྔ་བས་བསྟན་པའི་མཐོང་སྤང་གི་རྟོག་པ་
རྣམས་སྤངས་ཏེ། སྦྱོར་མཐོང་གཉིས་ཀྱི་རྣམ་པ་མཚན་ཉིད་རྟགས་དང་བཅས་པ་སྦྱངས་
ཤིང་། དྲུག་པར་བསྟན་པའི་ལམ་སྦྱངས་ཏེ། དེ་ནས་སྒོམ་ལམ་ཁྱད་པར་ཅན་ལྔ་བ་ལས་
བསྟན་པ། བདུན་པར་དངོས་སུ་བསྟན་པ་རྣམ་པ་དང་བཅས་པ་ངེས་འབྱུང་སྒྲུབ་པའི་ངོ་
བོར་གྱུར་བ་རྫོགས་པར་བྱེད་དེ། ལམ་བཞི་བོ་དེ་དག་ལ་སེམས་བསྐྱེད་རིགས་གདམས་ངག་
དམིགས་པ་ཆེད་དུ་བྱ་བ་སྐྱོན་ཡོན་རྣམས་ཐུན་མོང་དུ་ཅི་རིགས་པར་སྦྱར་རོ། །གསུམ་པ་

འགྲེལ་མཆན་སྐབས་དང་པོ། 31 རྣམ་མཁྱེན།
དང་བརྒྱད་པ་ལས་མ་བཏུས་སོ། །སངས་རྒྱས་དང་འབྲེལ་བ་རྣམ་མཁྱེན་གྱི་སྐབས་ཀྱིས་
བསྡུས་ཚུལ་ནི། སེམས་བསྐྱེད་དང་པོ་བཅུ་དགུ་ནི་རྒྱུ་དང༌། གདམས་ངག་གིས་སྨིན་པར་
བྱེད། དེས་ཟིན་པ་སྦྱོར་ལམ། དེ་རིགས་ལ་གནས་པས་རིགས། དེ་ལ་གནས་པ་ལ་དམིགས་
པ་དང་ཆེད་དུ་བྱ་བ་དང༌། སྟོན་ཚུལ་གཞན་སྦྱོར་མཐོང་སྒོམ་པ་ཁྱད་པར་ལམ་གྱི་ངོ་བོ་
གོ་སྒྲུབ་སོགས་སྒྲུབ་བཞི་དང་། དྲུག་པས་འདྲིས་བྱེད་ལམ་སྤྱིར་བསྟན་པས་དེ་དག་རྒྱུར་བསྡུས་
ལ༑ སེམས་བསྐྱེད་ཐ་མ་གསུམ་དང་བརྒྱད་པའི་ལམ་ཐམས་ཅད་འབྲས་བུར་བསྡུས་པས་
རྣམ་མཁྱེན་གྱི་སྐབས་ཁོ་ནར་སྐབས་ཐམས་ཅད་འདུས་པར། རྣམ་པ་ཐམས་ཅད་མཁྱེན་
ཉིད་ལམ། །སོགས་ཀྱིས་སྒྲུབ་བོ། །ཞེས་པ་བུ་ཉ་སོགས་ཀྱིས་རང་ལུགས་བྱས་ཀྱང༌། གསེར་
ཕྲེང་དུ། སྐབས་བསྡུ་བ་རུ་བྱས་པ་མཁྱེན་གསུམ་གྱིས་བསྡུ་ཚུལ་མིན་པས་སྐབས་དོན་བོར་
བ་དང༌། སྐབས་གསུམ་པའི་ཤུགས་བསྟན་སྦྱོར་ལམ་བསྡུ་ན། རྣམ་ཀུན་གྱི་ཉན་རང་གི་
ཚོགས་ལམ་བསྡུ་དགོས་པ་དང༌། འབྲས་བུ་མཆོད་བརྗོད་དང༌། བརྒྱད་པའི་ཉོན་མོངས་
མེད་པ་དང༌། སྨོན་གནས་ཤེས་པའི་ཤུགས་བསྟན་དང་དམན་པ་ས་བརྒྱད་ཀྱི་བྱས་པ་རྟོགས་
པའི་ས་དང་སྦྱོར་བ་མ་ཤེས་པ་དང་། མཚན་ཉིད་ཉི་ཤུ་ཉན་ཐོས་ལམ་ལ་སྦྱོར་བ་དང་། གལ་
ཏེ་སྦྱོར་ན་བྱེད་མཚན་དང་པོ་གསུམ་དང་སྲིད་ཞི་མཉམ་ཉིད་སོགས་སྦྱོར་བ་གསུམ་གྱི་གཞི་
ཤེས་སྦྱོར་བ་ཆད་པ་དང་། གཉིས་པའི་ཉན་རང་གི་འཕགས་ལམ་མཐོང་ལམ་ཁོ་ནར་སྦྱར་
བ་ཤེས་བྱེད་མེད་པ་སོགས་ཀྱིས་བཀག་ལ། གཞན་ཡང་སྐབས་ཀྱི་འཇོག་ཚུལ་དུ་མ་ཞིག་
བྱས་ཞེས་པ། ཚིག་གསལ་ལས་སྐབས་ཀྱི་བསྡུ་བ་གཞན་བསྟན་ཏེ། ཞེས་སོགས་ཀྱིས་སྐབས་
དང་པོ་གསུམ་ངེས་པ་དྲངས་ཏེ་བྱང་བར་བྱ་བ་དང༌། བཞི་བ་གོམས་པར་བྱ་བ་དང་། ལྔ་
བ་བརྟན་པ་དང་། དྲུག་པ་འདྲིས་པར་བྱ་བ་དང༌། བདུན་པ་མཐར་གྱུར་བ་དང་། བརྒྱད་
པ་འབྲས་བུ་སྟེ་དྲུག་བྱས་པ། མཚན་ཉིད་དེ་ཡི་སྦྱོར་བ་དང་། །ཞེས་སོགས་ཀྱི་དོན་དང་།
ཡང་སྐབས་དང་པོ་གསུམ་ཤེས་བྱ་ཡུལ་དང་། དེ་ནས་བཞི་རྣལ་འབྱོར་དུ་བྱ་བ་དང་། ཐ་

འགྲེལ་མཆན་སྐབས་དང་པོ། 32 རྣམ་མཁྱེན།
མ་འབྲས་བུ་སྟེ། གསུམ་བྱས་པ། ཡུལ་ནི་རྣམ་པ་གསུམ་པོ་རྒྱུ། །ཞེས་སོགས་ཀྱི་དོན་
དང༌། སྐབས་དང་པོ་གསུམ་འཇིག་རྟེན་ལས་འདས་མ་འདས་གཉིས་ཀའི་དབང་དུ་བྱས་
པ་དང་། ལྷག་མ་ལྔ་འཇིག་རྟེན་ལས་འདས་པའི་དབང་དུ་བྱས་པའི་སྐབས་ཞེས་པ། འགྲེལ་
བར། རྣམ་པ་དང་ལམ་དང་ཞེས་སོགས་ཀྱི་དོན་དང༌། སློབ་པ་དང༌། བསླབ་པ་བརྟན་
པར་བྱེད་པ་དང་། བརྟན་པར་གྱུར་པའི་འབྲས་བུའི་སྐབས་གསུམ་ཐོས་བསམ་སྒོམ་གསུམ་
མམ་སྦྱོར་མཐོང་སྒོམ་གསུམ་ལ་སྦྱར་བ། ངེས་འབྱེད་ཡན་ལག་དང་མཐོང་བའི། 'ཞེས་
སོགས་ཀྱི་དོན་དང༌། །དེ་དག་ཐམས་ཅད་རྒྱུའི་སྐབས་དང་འབྲས་བུའི་སྐབས་གཉིས་སུ་འདུ་
བར་གསུངས་པ་དེ་ཡིན་ནོ། །ལོ་ཆེན་དང་འབྲེ་ཨར་རེད་མདའ་བ་རྣམས་ཀྱི་འདོད་པ་ངགག་
ཚུལ་རང་རེའི་མཐའ་དཔྱོད་དུ་གསལ་ལོ། །གསེར་ཕྲེང་དུ། མཁྱེན་གསུམ་གྱི་མངོན་རྟོགས་
ཐམས་ཅད་རང་ཡིན་པའི་ཚུལ་གྱིས་བསྡུས་པར་གསུངས་པའི་དགོངས་པ་བཤད་ཟིན་པ་ལྟར་
ལ༑ རྟོགས་སྣང་དུ། འཕགས་རྒྱུད་ཀྱི་མངོན་རྟོགས་རྣམས་བསྡུ་བྱར་བྱས་ནས་ཁྱབ་བྱེད་
ཀྱིས་ཁྱབ་བྱ་བསྡུས་པར་གསུངས་པའང་རང་ཡིན་པའི་ཚུལ་གྱིས་བསྡུས་ན་དེ་ལྟར་དགོས་
པ་ཡིན་ལ། རང་ལུགས། རྣམ་བཤད་ལྟར་དོན་བརྒྱད་པོ་གང་རུང་ཡིན་ན་མཁྱེན་གསུམ་
གང་རུང་གི་སྦྱོར་བའི་བསྒོམ་བྱ་ཡིན་པས་ཁྱབ་པས། ཉམས་ལེན་གྱི་ཚུལ་གྱིས་བསྡུས་པ་
ཡིན་ནོ། །
ཚིག་དོན་བཤད་པ།
བཞི་བ་ཚིག་དོན་ལ། སོ་སོའི་ཡོན་ཏན་གྱི་སྒོ་ནས་བསྟོད་པ་དང་། བསྡུས་ཏེ་ཕྱག་
འཚལ་བའོ། །དང་པོ་ལ་གསུམ་ལས། དང་པོ་གཞི་ཤེས་ཀྱི་ཡོན་ཏན་བརྗོད་པའི་བསྟོད་
པ་ནི། རྟེན་མདོ་ལས། ཉན་ཐོས་རྣམས་ཀྱིས་རྣམ་གྲོལ་སྒྲ་ཕྱིར་འགྲོ། །རང་རྒྱལ་རྣམས་
ནི་རྐྱེན་གྱི་འདུ་ཤེས་ལྡན། །ཞེས་པ་ལྟར་རང་གིས་སྒྲ་བཅས་སུ་ཉན་ནས་གདུལ་བྱ་ལ་ཡང་

རྣམ་མཁྱེན།
འགྲེལ་མཆན་སྐབས་དང་པོ། 33
སྒྲ་བཅས་སུ་ཐོས་པར་བྱེད་པས། ཉན་ཐོས་དང༌། དེར་མ་ཟད་རང་དོན་དུ་ཞི་བ་དོན་དུ་
གཉེར་བར་མཚུངས་པས་དེའི་ཕྱོགས་སུ་བསླན་པ་སྤོང་བ་སོགས་རྣམ་པར་ཐར་བ་ཅུང་
ཟད་ཙམ་ཞིག་གིས་ཉན་ཐོས་ལས་གྷག་པ། ཉན་ཐོས་ཞེས་སོགས་རྩ་ཚིག་རིམ་པ་གཅིག་
གིས་ཤུགས་ལ་བསྟན་པ་ཆོས་ཉན་བཤད་ཀྱི་སྒྲ་ལ་མི་ལྟོས་པར་རྐྱེན་རྟོགས་ཙམ་གྱིས་བྱང་
ཆུབ་ཐོབ་པས་རང་སངས་རྒྱས་ཀྱང་སྟེ། རང་ཁོ་ནའི་དོན་དུ་མྱ་ངན་ལས་འདའ་བར་
འདོད་པ་རྣམས་རིམ་པ་གཅིག་གིས་བསྟན་པ་ཞེས་པ། ཁ་ཅིག་གིས་ཉན་རང་གཉིས་འབྲས་
བུ་སོགས་མཚུངས་པས་ཁྱད་པར་མེད་དམ་སྙམ་ན། ཐེག་པའི་རིམ་པ་གཅིག་གིས་ལྷག་པར་
བསྟན་ཞེས་པ་དང་། འགའ་ཞིག་ཐེག་པ་རིམ་པ་གཅིག་གིས་བསྟན་ཟེར་བ་གཞན་དག་གིས་
དེ་ལྟར་ན་ཐེག་པ་གསུམ་མི་འཐད་པར་འགྱུར་ཞེས་བཀག་པ་ལེགས་ལ། བུ་ཉ་གཉིས་ཀྱིས་
གང་ཟག་ཐེག་དམན་རྟོགས་པ་གཞི་ཤེས་བསམ་པ་རང་དོན་དུ་རིམ་པ་གཅིག་གིས་བསྟན་
པས་ཉན་ཐོས་ཀྱི་ཕྱོགས་སུ་བསླན་ཞེས་དེའི་རྒྱུ་མཚན་ལ་སྦྱར་བ་རྣམས་དགོངས་པ་མིན་ནོ།།
ཐབས་བྱིས་པས་བདག་འཛིན་དང་འཕགས་པས་དེ་སྤོང་བའི་གཞི་སྟེ་ཕུང་ཁམས་སྐྱེ་མཆེད་
ཐམས་ཅད་གང་ཟག་གི་བདག་དང་ཕྱི་དོན་གྱི་སྐྱེ་བ་མེད་པར་ཡོངས་སུ་ཤེས་པའི་གཞི་
ཤེས་ཉིད་ཀྱིས། འབྲས་བུ་ཉོན་སྒྲིབ་སྤངས་ཀྱང་ལས་ཉོན་གྱིས་འཕངས་པའི་རྣམ་སྨིན་གྱི་
ཕུང་བོ་དེའི་ལྷག་མ་དང་བཅས་པ་དང་ཕུང་བོ་དེའི་ལྷག་མ་མེད་པའི་མཚན་ཉིད་ཅན་
གྱི་མྱ་ངན་ལས་འདས་པ་རྣམ་པ་གཉིས་ཐོབ་པར་མཛད་པ་གང་ཡིན་པ་གཞི་ཤེས་ཀྱིས་
ཉན་རང་གི་ཡུམ་བྱེད་ཚུལ་ཡིན་ལ། དང་འདི་དང་འོག་མའི་དང་ཞེས་པ་འོག་མ་བསྡུས་
པའི་ཚིག་གོ །ཉན་ཐོས་སྡེ་གཉིས་སྤྱིས་མྱང་འདས་གཉིས་ཀྱི་དོན་ཕུང་བོའི་རྒྱུན་ཆད་མ་ཆད་
ལ་འདོད་པས་ལྷག་མེད་ཀྱི་ཚེ་མྱང་འདས་འབའ་ཞིག་ལུས་པར་འདོད་ལ། ཉི་འོག་པས་དེ་
བཞིན་ཉིད་སྔ་ཕྱི་དང་སྟོང་གཞི་ལ་ལྟོས་ནས་ཀྱང་འགྱུར་བ་གཏན་མེད་པས་རྟག་པར་འདོད་
དོ༑ ༑སྤྱན་རས་གཟིགས་བརྟུལ་ཞུགས་ཀྱིས་མྱང་འདས་རྫས་སུ་ཡོད་པར་སྨྲ་བ་བདེན་གྲུབ་

འགྲེལ་མཆན་སྐབས་དང་པོ། 34 རྣམ་མཁྱེན།
དང་། རྫས་སུ་མེད་པ་བདེན་མེད་ལ་བྱས་སོ། །ཐུབ་དགོངས་ལས། སོ་སོར་བརྟགས་
པས་འགོག་པ་སྟེ་འདི་ལྟར་ཕུང་བོ་ལྷག་མ་དང་བཅས་པའི་མྱ་ངན་ལས་འདས་པའི་དབྱིངས་
དེ༑ གང་དུ་ཉོན་མོངས་པའི་འཆིང་བ་ལས་རྣམ་པར་གྲོལ་བའི་ཕུང་བོ་ཙམ་མོ། །གཞན་
སོ་སོར་བརྟགས་མིན་གྱི་འགོག་པ་ནི་རྒྱུ་དང་རྐྱེན་མ་ཚང་པ་སྟེ། འདི་ལྟར་ཕུང་བོ་ལྷག་མ་
མེད་པའི་མྱ་ངན་ལས་འདས་པའི་དབྱིངས་ཕུང་བོའི་འཆིང་བ་ཤིན་ཏུ་ཆད་པའི་མཚན་ཉིད་
ཅན་ནོ། །ཞེས་བྱེ་སྨྲའི་འདོད་པར་འཆད་པ་ནི། མཛོད་འགྲེལ་ལས། སྡེ་བ་གཞན་དག་
ན་རེ། ཕྲ་རྒྱས་རྣམས་མི་སྐྱེ་བར་བྱ་བ་ལ་ཤེས་རབ་ཀྱི་ནུས་པ་ཡོད་དོ། །དེའི་ཕྱིར་དེ་ནི་
སོ་སོར་བརྟགས་པས་འགོག་པ་ཡིན་ནོ། །སྡུག་བསྔལ་མ་སྐྱེས་པ་གང་ཡིན་པ་དེ་ནི་སྐྱེ་བའི་
རྐྱེན་ཕྲ་རྒྱས་མེད་པ་ཁོ་ནའི་ཕྱིར་དེ་ལ་ཤེས་རབ་ཀྱི་ནུས་པ་མེད་དེ་དེའི་ཕྱིར་དེ་ནི་སོ་སོར་
བརྟགས་པ་མིན་པས་འགོག་པ་ཡིན་ནོ། །ཞེས་ཟེར་ཏེ། ཞེས་གཞན་འདོད་བཀོད་པ་དེར་
འཁྲུལ་ཞིང་། ཡང་དགོངས་རྒྱན་ལས། ཉོན་མོངས་མེད་ཙམ་སོ་སོར་བརྟགས་པས་འགོག་
པའོ། །ཕུང་བོ་མེད་ཙམ་སོ་སོར་བརྟགས་མིན་གྱི་འགོག་པ་སྟེ། མར་མེ་ཤི་བ་བཞིན་ཡིན་
གྱི་རྫས་སུ་མེད་དོ། །ཞེས་མདོ་སྡེ་བ་རྣམས། ཞེས་དེའི་འདོད་པར་བཤད་པ་ནི། མཛོད་
འགྲེལ་ལས། མདོ་སྡེ་བ་རྣམས་ན་རེ། ཕྲ་རྒྱས་དང་སྐྱེ་བ་སྐྱེས་པ་འགགས་ནས་སོ་སོར་
བརྟགས་པའི་སྟོབས་ཀྱིས་གཞན་མི་སྐྱེ་བ་ནི་སོ་སོར་བརྟགས་པས་འགོག་པ་ཡིན་ནོ། 'སོ་
སོར་བརྟགས་པ་མེད་པ་ཁོ་ནར་རྐྱེན་མ་ཚང་བས་མི་སྐྱེ་བ་ནི་སོ་སོ་བརྟགས་པ་མ་ཡིན་པས་
འགོག་པ་སྟེ། ཞེས་པ་དང་འགལ་ལོ། །སེམས་ཙམ་པས་ཐེག་དམན་ལྷག་མེད་ཀྱི་ཚེ་བེམ་
རིག་རྒྱུན་ཆད་འདོད་ཅེས་པ་དེ་དག་གི་ཟག་བཅས་ཀྱི་ཆ་ཆད་པའི་དོན་དང་། གསེར་འོད་
སོགས་ལས་སྐུ་གསུམ་ཕུང་བོ་དང་བཅས་མ་བཅས་ཀྱི་ལྷག་མ་ཡོད་མེད་ཀྱི་མྱང་འདས་སུ་
བརྗོད་པ། ཉན་ཐོས་དང་ཐུན་མོང་བའི་དེའི་དོན་བརྗོད་ཚུལ་དུ་ཡེ་ཤེས་ཟླ་བས་བཤད་དོ།།
འདི་དག་གསེར་ཕྲེང་གི་དོན་ནོ། །གཉིས་པ། ལམ་ཤེས་ཀྱི་ཡོན་ཏན་བརྗོད་པས་བསྟོད་

རྣམ་མཁྱེན།
འགྲེལ་མཆན་སྐབས་དང་པོ། 35
པ་ནི། རྟེན་དཀའ་སྤྱད་ལ་མི་ལྟ་བར་བླང་དོར་གྱི་གནས་སྟོན་པས་བྱང་ཆུབ་སེམས་དཔའ་
གདུལ་བྱའི་འཁོར་བ་ཇི་སྲིད་བར་འགྲོ་བའི་དོན་བྱེད་པར་འདོད་པ་རྣམས། ཐབས་
དམིགས་ཡུལ་ལམ་གསུམ་པོ་ཐམས་ཅད་དོན་དམ་པར་སྐྱེས་པ་མེད་པར་མངོན་སུམ་དུ་
རྟོགས་པའི་ངོ་བོ་ལམ་ཤེས་པ་ཉིད་ཀྱིས། འབྲས་བུ་འགྲོ་བ་མཐའ་དག་གི་མངོན་མཐོ་
ངེས་ལེགས་ཀྱི་དོན་སྒྲུབ་པར་མཛད་པ་གང་ཡིན་པ་ལམ་ཤེས་ཀྱིས་བྱང་སེམས་ཀྱི་ཡུམ་
བྱེད་ཚུལ་དང༌། གསུམ་པ། རྣམ་མཁྱེན་གྱི་ཡོན་ཏན་བརྗོད་པས་བསྟོད་པ་ནི། ཐབས་
རྒྱུ་འབྲས་ངོ་བོའི་རྣམ་པ་ཐམས་ཅད་དོན་དམ་པར་སྐྱེ་བ་མེད་པར་ཐུགས་སུ་ཆུད་པ་རྣམ་
མཁྱེན་གང་དང་ལྡན་ན་སྟེ་ལྡན་པ་ཡིས། གང་སྤྱི་སྒྲ་ཡིན་ཀྱང་རྣམ་མཁྱེན་ལ་གོ་ཚུལ་གསུམ་
སྟེ༑ རྟེན་གྱི་ཚིག་ཐུབ་རྣམས་ཞེས་པ་དང་འབྲེལ་བ་དང༌། དང་པོ་གཉིས་ལ་བསྟོད་ཟིན་
པའི་ལྷག་མར་གྱུར་བ་དང་། ལྡན་ཞེས་པའི་དོན་གྱི་ཤུགས་ཀྱིས་གོའོ། །རྟེན་སངས་རྒྱས་
སྒོ་གསུམ་མི་མཐུན་ཕྱོགས་ལས་ཡང་དག་པར་བསྡམས་པའི་སྐུ་ཅན་ཕྱི་རོལ་བའི་ཞི་ལྷག་
ཟུང་འབྲེལ་གྱི་རྣལ་འབྱོར་ཅན་གྱི་དབང་ཕྱུག་གམ་མཆོག་ཉན་རང་བྱང་སེམས་དག་གི་
གཙོ་བོ་སྟེ་གཙུག་རྒྱན་ཐུབ་པ་རྣམས། དགོས་པ་གདུལ་བྱ་ཉོན་མོངས་པ་བརྒྱད་ཁྲི་བཞི་
སྟོང་ལ་སྤྱོད་པའི་གཉེན་པོར། འབྲས་བུ་ཆོས་ཕུང་བརྒྱད་ཁྲི་བཞི་སྟོང་གི་རང་བཞིན་གྱི་
ཆོས་ཀྱི་འཁོར་ལོ་མ་ལུས་པ་བརྗོད་བྱ་ཐབས་ཀྱི་རྣམ་པ་ཡོངས་སུ་རྫོགས་པས་རྣམ་པ་
ཐམས་ཅད་པའམ་དུས་རྣམ་པ་ཐམས་ཅད་དུ་བསྐོར་བར་མཛད་པ་ནི་རྣམ་མཁྱེན་གྱིས་
སངས་རྒྱས་ཀྱི་ཡུམ་བྱེད་ཚུལ་ལོ། །
ཞར་བྱུང་ཆོས་འཁོར་ལ་དོགས་པ་གཅད་པ།
བྱེ་སྨྲ་རྣམས་མཐོང་ལམ་ཁོ་ན་ཆོས་འཁོར་དུ་འཇོག་པའི་རྒྱུ་མཚན། དང་པོ་ཆོས་
འཁོར་བསྐོར་བར་ལྷ་སོགས་ཀྱིས་བསྒྲགས་པའི་རྒྱུ་མཚན་ལྟར་ན་ཀོའུ་དི་ནྱ་ལས་གཞན་མིང་

འགྲེལ་མཆན་སྐབས་དང་པོ། 36 རྣམ་མཁྱེན།
ཅན་སོགས་ཀྱི་མཐོང་ལམ་ཀྱང་ཆོས་འཁོར་མིན་ཟེར་དགོས་པས། འཛམ་གླིང་གཞན་དུ་
དང༌། སྟོན་པ་གཞན་གྱིས་ཆོས་འཁོར་བསྐོར་མ་བསྐོར་སོགས་དཀའ་ལ། རྒྱུ་མཚན་གཉིས་
པ་འཁོར་ལོ་དང་ཆོས་མཐུན་དབྱིག་བཤེས་ཀྱིས་བདེན་པ་མྱུར་དུ་རྟོགས་པ་དང་། སྔ་མའི་
དམིགས་རྣམ་དོར་ནས་ཕྱི་མར་འཇུག་པ་དང༌། མ་རྒྱལ་བ་ལས་རྒྱལ་བ་དང༌། རྒྱལ་བ་
རྣལ་དུ་འགོད་པ་དང་། མཐོ་བ་ལ་འཕར་བ་དང་། །དམའ་བ་ལ་འབབ་པ་དྲུག་གིས་སྦྱར་
བས་ཐ་མ་ཀུན་འབྱུང་ཆོས་བཟོད་དོ། །ཆོས་བཟོད་ལ་གནས་པའི་ཀོའུ་དིནྱས་མཐོང་ལམ་
སྐད་ཅིག་དང་པོ་ཆོས་དྲུག་ལྡན་མིན་ཀྱང་ཆོས་འཁོར་ཡིན་པ་སྤྱིར་མཐོང་ལམ་ཆོས་དྲུག་ལྡན་
ཡིན་པས་བཞག་གོ །དབྱངས་སྒྲོགས་ཀྱིས་མཐོང་ལམ་པའི་རྒྱུད་ཀྱི་འཕགས་ལམ་ཡན་ལག་
བརྒྱད་ཆོས་གསུམ་གྱི་ཆོས་འཁོར་དུ་བཞག་པས། ཚུལ་ཁྲིམས་གསུམ་ལྟེ་བ་དང༌། །ཏིང་
ངེ་འཛིན་མུ་ཁྱུད་དང་། གཞན་བཞི་ཤེས་རབ་དང་གཅོད་པའི་རྩིབས་ལ་སྦྱར་བ་མཛོད་རང་
འགྲེལ། བློ་གྲོས་མི་ཟད་པའི་མདོ་འགྲེལ་སོགས་མང་བོར་གསུངས་པས་གསེར་ཕྲེང་དུ་དྲན་
པ་ཆད། བསོད་གྲགས་པ་དང་རྗེ་བཙུན་པའི་སྤྱི་དོན་དུ་དྲན་པ་མུ་ཁྱུད་ལ་སྦྱར་བ་སེམས་
སྡུད་བྱེད་ཡིན་པས་བཞག་ཀྱང་། སྔར་གྱི་རྒྱ་གཞུང་རྣམས་དང་འགལ་ལོ། །དགེ་འདུན་
བསྟན་པ་དར་རྒྱས་ཀྱི་ཕར་ཕྱིན་སྤྱི་དོན་རྣམ་བཤད་སྙིང་བོ་རྒྱན་གྱི་སྣང་བར། ཏིང་ངེ་འཛིན་
ལྟེ་བ་དང༌། ཚུལ་ཁྲིམས་གསུམ་མུ་ཁྱུད་ལ་སྦྱར་བ་གང་དང་ཡང་མི་མཐུན་ནོ། །དེ་སྒྲུབ་
བྱེད་ཕྱོགས་རེ་བ་ལ་འཁྲུལ་བས། གསེར་ཕྲེང་ལས། ལུགས་དེ་དག་དོར་ལ་འདིར་ནི་ལུང་
དང་རྟོགས་པའི་ཆོས་ཐམས་ཅད་ཆོས་འཁོར་དུ་འདོད་པར་བྱ་སྟེ། ཞེས་དང༌། རྣམ་བཤད་
ལས། དེ་ལ་བཅོམ་ལྡན་འདས་ཀྱིས་གདུལ་བྱའི་རྒྱུད་ཀྱི་མི་མཐུན་ཕྱོགས་བཅད་པའི་ཆེད་
དུ་གསུངས་པས་ལུང་དང་རྟོགས་པའི་ཆོས་ཇི་སྙེད་པ་དེ་ཐམས་ཅད་ཆོས་ཀྱི་འཁོར་ལོ་ཡིན།
ཞེས་གསུངས་པས། སྒོ་མང་དང༌། སེར་སྨད་པའི་ཡིག་ཆར་ལུང་རྟོགས་ཀྱི་དམ་ཆོས་གང་
རུང་ཡིན་ན་ཆོས་འཁོར་ཡིན་པས་ཁྱབ་པར་འདོད་པ་དགོངས་པ་ཡིན་ལ། མཛོད་འགྲེལ་

འགྲེལ་མཆན་སྐབས་དང་པོ། 37 རྣམ་མཁྱེན།
ལས། ཡང་ན་འཕགས་པའི་ལམ་ཐམས་ཅད་ཀྱང་གདུལ་བྱའི་རྒྱུད་ལ་འཇུག་པའི་ཕྱིར་ཆོས་
ཀྱི་འཁོར་ལོ་ཡིན་ཏེ། ཞེས་དང༌། མཁས་གྲུབ་རྟོགས་དཀའི་སྣང་བར། རྟོགས་པའི་ཆོས་
ཀྱིས་འཁོར་ལོ་ནི། མཐོང་ལམ་དང་སྒོམ་ལམ་དག་ཡིན་ལ། ཚོགས་སྦྱོར་ནི་མིན་ཏེ། མི་
མཐུན་ཕྱོགས་ཀྱི་ས་བོན་གཅོད་མི་ནུས་པའི་ཕྱིར་རོ། །ཞེས་པ་ས་བོན་གཅོད་བྱེད་ཀྱི་དབང་
དུ་བྱས་ལ། ཚིག་གསལ་ལས། ཆོས་ཀྱི་འཁོར་ལོ་ཁ་ཅིག་ནི་ཚོགས་ཀྱི་ལམ་མོ། །ཞེས་
ཚོགས་ལམ་ནས་བཞག་པ་མཚན་གཞི་ཙམ་ཡིན་ཏེ། གསེར་ཕྲེང་ལས། ལུང་རྟོགས་ཀྱི་
ཆོས་བཤད་པས་གཅིག་ནས་གཅིག་ཏུ་རྒྱུད་གཞན་ལ་འཕོ་བར་སྣང་བས་འཁོར་ལོ། ཞེས་
དང༌། རྣམ་བཤད་ལས། དེ་ཡང་གདུལ་བྱའི་རྒྱུད་ལ་རིམ་གྱིས་འཕོ་བ་དང༌། འདོད་
་པའི་ཆགས་སོགས་མི་མཐུན་པའི་ཕྱོགས་ལས་རྒྱལ་བར་བྱེད་པས་འཁོར་ལོ་དང་ཆོས་མཐུན་
ཕྱིར་འཁོར་ལོ་ཞེས་བྱའོ། །ཞེས་དང༌། མདོ་སྡེ་རྒྱན་ལས། ཁམས་གསུམ་ཉོན་མོངས་
རྣམས་སྤོང་རྫོགས་བྱེད་དང༌། །ཞེས་པ་ལྟར་ལམ་མ་ཞུགས་ཀྱི་རྟོགས་པའི་བསྟན་པ་དང་།
སེམས་ཅན་གྱིས་བརྩམ་པའི་བསྟན་བཅོས་ལ་ཆོས་འཁོར་གྱི་དོན་ཚང་བའི་ཕྱིར། དེས་ན་
བསོད་གྲགས་པ་དང་རྗེ་བཙུན་པ་སོགས་ཀྱིས། གསེར་ཕྲེང་ལས། སྔར་གྱི་དེའི་སྒྲུབ་བྱེད།
ཆོས་འཁོར་གསུམ་གྱི་གསུང་རབ་ཐམས་ཅད་བསྡུས་པ་དང་། ལམ་ཐམས་ཅད་ལ་ཡང་
ཆོས་འཁོར་གྱི་དོན་དམིགས་པའི་ཕྱིར། ཞེས་དང༌། རྣམ་བཤད་ལས། བཅོམ་ལྡན་འདས་
ཀྱིས་གསུངས་པའི་ལུང་དང་མངོན་པར་རྟོགས་པའི་ཆོས། ཞེས་གསུངས་པས། སངས་
རྒྱས་ཀྱི་བཀའ་དང་ལམ་ཞུགས་ཀྱི་མངོན་རྟོགས་གང་རུང་གིས་བསྡུས་པའི་རྣམ་དཀར་གྱི་
ཡོན་ཏན། དེའི་མཚན་ཉིད་དུ་བཞག་པ་གཙོ་བོ་ལ་དགོངས་སོ། །གཞི་བསྡུ་བར། རྣམ་
བཞི་བཟླས་པ་སྔ་མ་གཉིས་ནི་སློབ་པའི་འཕགས་པའི་ཤེས་རབ་ཀྱི་མིག་གོ །ཕྱི་མ་ཤོས་ནི་
མི་སློབ་པའོ། །ཞེས་བཟླས་པ་གསུམ་པའི་དེ་མི་སློབ་ལམ་དུ་བཤད་དོ། །ཀུན་བཏུས་དང༌།
གཞི་བསྡུ་བའི་གསུངས་རབ་ཡན་ལག་བཅུ་གཉིས་བཤད་ཚུལ་མི་མཐུན་པ་བཤད་གཞིའི་མདོ་

འགྲེལ་མཆན་སྐབས་དང་པོ། 38 རྣམ་མཁྱེན།
མི་གཅིག་པ་མཐའ་དཔྱོད་ལྟར་རོ། །མཛོད་ལས་ཆོས་ཕུང་གི་ཚད་གསུམ་གསུངས་པའི་
ཐ་མ་རང་སྡེ་ཐམས་ཅད་ཀྱིས་འདོད་ཀྱང༌། སེམས་ཙམ་པ་མན་གྱིས་ཉོན་མོངས་མངོན་
གྱུར་བ་གཅིག་མགོ་གནོན་པའི་བྱམས་སོགས་ནས། མཇུག་ས་བོན་དང་བཅས་པ་སྤངས་
པའི་གཉེན་པོ་ཚང་བར་སྟོན་པར་བྱས་ཏེ། དེའི་ཚད་ཉན་ཐོས་ཀྱིས་ཤེས་ལ། ཐལ་རང་
གིས། བག་ཆགས་དང་བཅས་པ་སྦྱར་བས་ཉན་རང་གི་མི་ཤེས་སོ། །འཕགས་སེང་ལྟར་
ན༑ ཕར་ཕྱིན་ཟིན་བྲིས་ལས། དཔེར་ན། མི་མཁས་པ་གཅིག་གིས་ཚིག་གི་འགོ་སྨོས་པ་
ཙམ་གྱིས་མཇུག་ཏུ་གང་བཤད་རྒྱུ་ཡིན་པ་ཐམས་ཅད་ཤེས་འགྲོ་བ་ལྟར། ཐུན་མོང་མ་ཡིན
པའི་གདུལ་བྱ་ལ་ཐོག་མར་བདེན་བཞི་ལྟ་བུའི་ཚིག་འགོ་སྨོས་པ་ཙམ་ནས་ཤེས་འགྲོ་བ་ཡིན་
པས་ཆོས་འཁོར་གཅིག་ཆར་བསྐོར་ཚུལ་དེ་ཡིན། ཞེས་གསུངས་པ་ལྟར། ཀུན་དགའ་བོས་
སངས་རྒྱས་ཀྱི་བྱིན་རླབས་ཀྱིས་དེའི་གཉེན་པོ་ཆ་ཚང་གསུང་རྒྱུ་ཡིན་པ་དང༌། དེ་འདྲའི་
མདོ་ཤེས་ཀྱང་། གཉེན་པོ་ཆ་ཚང་མི་ཤེས་ཟེར་རམ། ཡང་ན་གཉེན་པོ་ཆ་ཚང་ཤེས་ཟེར་
དཔྱད། ཆོས་ཕུང་བརྒྱད་ཁྲི་བཞི་སྟོང་གི་གྲངས་འདྲེན། མདོ་སྡེ་བསྐལ་བཟང་ལས།
དག་ལས་ཕ་རོལ་ཏུ་ཕྱིན་པ་ཉིས་སྟོང་ཆིག་བརྒྱ་ནི་འདོད་ཆགས་སྤྱོད་པ་རྣམས་ལ་ཆོས་སྟོན་
པའོ། །ཕ་རོལ་ཏུ་ཕྱིན་པ་ཉིས་སྟོང་ཆིག་བརྒྱ་ནི་ཞེ་སྡང་སྤྱོད་པ་རྣམས་ལ་ཆོས་སྟོན་པའོ།།
ཕ་རོལ་ཏུ་ཕྱིན་པ་ཉིས་སྟོང་ཆིགས་བརྒྱ་ནི་གཏི་མུག་སྤྱོད་པ་རྣམས་ལ་ཆོས་སྟོན་པའོ། །ཕ་
རོལ་ཏུ་ཕྱིན་པ་ཉིས་སྟོང་ཆིག་བརྒྱ་ནི་ཆ་མཉམ་པར་སྤྱོད་པ་རྣམ་ལ་ཆོས་སྟོན་པ་སྟེ། དེ་
དག་ནི་ཕ་རོལ་ཏུ་ཕྱིན་པ་བརྒྱད་སྟོང་བཞི་བརྒྱའོ། །དེ་དག་གི་ཏིང་ངེ་འཛིན་ཀྱང་བརྒྱད་
སྟོང་བཞི་བརྒྱའོ། །དེ་དག་གི་རྣམ་པ་འཇུག་པ་ཡང་སྟོང་སྟོང་སྟེ་རྣམ་པ་བརྒྱ་བརྒྱ་བོ་རེ་
རེ་སྟོང་སྟོང་ངོ༌། །དེས་ན་དེ་དག་ནི་ཕ་རོལ་ཏུ་ཕྱིན་པ་བརྒྱད་ཁྲི་བཞི་སྟོང་ཞེས་བྱའོ། །ཞེས་
གོང་དུ་ཕྱིན་དྲུག་ཚན་སུམ་བརྒྱ་ལྔ་བཅུ་གསུངས་པ་བརྒྱད་ཁྲི་བཞི་སྟོང་བྱ་ཚུལ། རྒྱ་ནག་
འགྲེལ་ཆེན་ལས། བསྐལ་བ་བཟང་པོའི་མདོ་ལས། སྒོ་གསུམ་བརྒྱ་ལྔ་བཅུ་རེ་རེ་ལ་ཡང་

འགྲེལ་མཆན་སྐབས་དང་པོ། 39 རྣམ་མཁྱེན།
ཕ་རོལ་ཏུ་ཕྱིན་པ་དྲུག་ཡོད་པ་དེས་ན་ཕ་རོལ་ཏུ་ཕྱིན་པ་ཉིས་སྟོང་ཚིག་བརྒྱ་ཉིད་དུ་འགྱུར་
ཏེ༑ གཉེན་པོ་དེ་དག་འབྱུང་བ་ཆེན་པོ་བཞི་དང༌། ཞེ་སྡང་དྲུག་གི་ནང་དུ་རབ་ཏུ་སྦྱོར་
བས་ཉིས་ཁྲི་ཆིག་སྟོང་ཉིད་དུ་འགྱུར་ལ། དེ་བཞིན་དུ་འདོད་ཆགས་ལ་སོགས་པའི་ནད་རྣམ་
པ་བཞིའི་གཉེན་པོའི་ཕྱིར་བརྒྱད་ཁྲི་བཞི་སྟོང་ཉིད་དུ་འགྱུར་རོ། །ཞེས་པ་ལྟར་དྲུག་ཚན་སུམ་
བརྒྱ་ལྔ་བཅུ་བོ་དེ་ཕྱིན་དྲུག་གིས་དབྱེ་བའི་ཉིས་སྟོང་ཆིག་བརྒྱ་དང༌། དེ་དག་འབྱུང་བཞི་
དང་ཞེ་སྡང་དྲུག་གི་ནད་སོགས་བཅུའི་གཉེན་པོར་སྦྱར་བས་ཉིས་ཁྲི་ཆིག་སྟོང་བྱས་པས། དེ་
དག་གི་མི་མཐུན་ཕྱོགས་དུག་གསུམ་རེ་རེ་བ་དང་ཆ་མཉམ་པ་ཡང་ཉིས་ཁྲི་ཆིག་སྟོང་བྱས་
པས་ཉོན་མོངས་པ་བརྒྱད་ཁྲི་བཞི་སྟོང་བྱེད་དགོས་སོ། །འོན་ཀྱང་ཆོས་ཕུང་བརྒྱད་ཁྲི་བཞི་
སྟོང་ཡིན་ཁྱབ་མཉམ་མིན་ཏེ། ཟླ་བའི་ཚིག་གསལ་ལས། དེར་ནི་འདོད་ཆགས་བསལ་
བར་བྱ་ཕྱིར་གསུངས་པ་དེས་ནི་ཞེ་སྡང་ཟད་མི་འགྱུར། །ཞེས་གསུངས་པའི་ཕྱིར། ཐེག་
དམན་གྱི་མདོ་རྣམས་ཀྱང་དེ་དག་གི་གཉེན་པོ་སྟོན་པས་ཆོས་ཕུང་བརྒྱད་ཁྲི་བཞི་སྟོང་དུ་འདུས་
ཀྱང་དེ་གང་རུང་མིན་ཏེ། ཉོན་མོངས་པ་གཅིག་གི་གཉེན་པོ་ཚང་བར་མི་སྟོན་པའི་ཕྱིར།
བརྒྱད་སྟོང་བ་ཆོས་ཕུང་བརྒྱད་ཁྲི་བཞི་སྟོང་ཡིན་ན། བདག་ལྟ་བུས་ཀྱང་ཆོས་ཕུང་བརྒྱད་
ཁྲི་བཞི་སྟོང་ཐོས་པར་ཐལ། དེ་ཐོས་པའི་ཕྱིར་ན་མ་ཁྱབ་སྟེ། དེས་ཐོས་པའི་ཆོས་ཕུང་
བརྒྱད་ཁྲི་བཞི་སྟོང་ཡོད་ཀྱང་། མདོ་ལས། བརྒྱད་ཁྲི་ལྷག་ནི་བཅོམ་ལྡན་འདས་ལས་བཟུང་།
ཞེས་སོགས་ཀྱི་དོན། ཚིག་གསལ་ལས། དེ་ལ་ཆོས་ཕུང་གཅིག་གི་ཚད་ཇི་ཙམ་ཞེ་ན། དེ་
ལ་ཚིག་ལེའུར་བྱས་པ་སྟོང་ཉིད་དོ། །ཞེས་ཐུན་མོང་བའི་ལུགས་ཀུན་བཏུས་འགྲེལ་བ་རྒྱལ་
སྲས་མ་ལྟར་དང་། ཐེག་པ་བླ་ན་མེད་པའི་དབང་དུ་བྱས་ཏེ། དབང་བོའི་གླང་བོ་ཆེ་རབ་
བརྟན་གྱིས་བཀུར་བར་འོས་པའི་སྣག་ཚས་ནི་ཆོས་ཀྱི་ཕུང་བོ་གཅིག་འབྲི་བར་ནུས་སོ། །ཞེས་
པ་གསེར་ཕྲེང་སོགས་སུ་བཀོད་པ་ལྟར་ཤོ་ལོ་ཀ་དང་གླེགས་བམ་གྱི་དབང་དུ་བྱས་པའི་ཆོས་
ཕུང་ཐོས་ཚུལ་ཡིན་པས། བརྒྱད་ཁྲི་བཞི་སྟོང་ཐོས་མ་ཐོས་དེ་ལ་བྱེད་ཅེ་ན་ཚིག་གསལ་ལས།

འགྲེལ་མཚན་སྐབས་དང་པོ། 40 རྣམ་མཁྱེན།
ཆོས་ཀྱི་ཕུང་བོ་དེ་སྙེད་ཡོད་པ་ཉིད་ན་ཅིའི་ཕྱིར་དེང་སང་འཛམ་བུའི་གླིང་ན་རབ་ཏུ་མི་སྣང་
ཞེ་ན། ཁ་ཅིག་ནི་འཇིག་རྟེན་གྱི་ཁམས་གཞན་དག་ན་སྤྱོད་ཅིང་། གཞན་ཡང་ཕལ་ཆེར་
ཀླུ་རྣམས་ཀྱི་གནས་ན་སྤྱོད་པ་སྟེ་ཞེས་པ་དང་འགྲིག་ལ། མཁས་གྲུབ་བསྟན་དར་བའི་སྤྱི་
དོན་ལས། ཐེག་ཆེན་པ་རང་ལུགས་ལ། གླང་བོ་ཆེ་ས་ལ་རབ་བརྟན་གྱིས་ཇི་ཙམ་ཐེག་
པའི་སྣག་ཚས་འབྲི་ནུས་པའི་གསུང་རབ་རེ་ལ་ཆོས་ཕུང་རེའི་ཚད་དུ་བྱེད་དེ། དགེ་སློང་
ལྷས་བྱིན་གྱི་རྒྱུད་ལ་ཆོས་ཕུང་གཅིག་ཡོད་པར་གྲགས། ཞེས་གསུངས་པའི་ཕྱིར། སྙམ་
སྟེ་དཔྱད། རྣམ་བཤད་དུ་ཡར་འབྲོག་པ་སོགས་ཀྱིས་འཁོར་ལོ་བར་བ་དྲང་དོན་དང་། ཐ་
མ་ངེས་དོན་གྱི་མདོར་བྱས་ཏེ། བར་བ་ལ་དགོངས་འགྲེལ་དང༌། ཐ་མ་ལ་ཤེར་མདོ་དང་
དེ་བཞིན་གཤེགས་པའི་སྙིང་བོའི་མདོ་བཞག་པ་དང་། ཇོ་ནང་བས་ཡོངས་གྲུབ་སྒྲུབ་པ་རང་
དབང་བ་དང་། ངོ་བོ་ཉིད་གཞན་གཉིས་རང་ངོས་ནས་མེད་པ་ཆད་སྟོང་དུ་བྱས་ནས། སྔ་
མ་སྙིང་བོའི་མདོ་བཅུ་དང་། ཕྱི་མར་ཤེར་མདོས་བསྟན་པར་འདོད་ཚུལ་བཀོད་ནས། སྔ་
མ་དགོངས་འགྲེལ་གྱི་དོན་ལ་མ་དཔྱད་པ་དང་། ཕྱི་མ་དགོངས་འགྲེལ་དང་སྙིང་བོའི་མདོ་
སོགས་བསྟན་ཚུལ་མི་མཐུན་པ་དང༌། སྙིང་བོའི་མདོ་དང་ཤེར་མདོ་གཉིས་སྟོང་ཉིད་སྟོན་
ཚུལ་མཐུན་པར་རྒྱུད་བླ་རྩ་འགྲེལ་དུ་བསྒྲུབ་པ་དང་འགལ་བས་བཀག་གོ །ཐལ་འགྱུར་བའི་
ལུགས་ལ་འཁོར་ལོ་དང་པོ་ལ་དྲང་ངེས་གཉིས་ཡོད་གསུངས་པ། བདེན་བཞིའི་ཆོས་འཁོར་
གྱི་བཟླས་པ་དང་པོ་གཉིས་དྲང་དོན་དང༌། གསུམ་པ་ངེས་དོན་གྱི་མདོ་ཡིན་པ་ཤེས་ཕྱིར་
གསུངས་པ་ཆོས་ཀྱི་འཁོར་ལོ་དང་པོ་བསྐོར་བའི་ཚེ་ཞེས་སོགས་སྒྲུབ་བྱེད་ཀྱིས་ཤེས་པས། སྤྱིར་
འཁོར་ལོ་དང་པོ་ཙམ་ལ་མིན་པས། བར་བ་ལ་མཚུངས་པས་སྐྱོན་ཀྱང་མེད་ལ། འདིར་
བསྟན་འཁོར་ལོ་དང་པོ་ལ་ངེས་དོན་བཞག་པ་ཡང་མིན་ཏེ་དེ་ལ་དྲི་བ་ཞུས་པ་ལྟར་དོགས་
པ་མེད་པའི་ཕྱིར་རོ། །གཟུངས་རྒྱལ་གྱིས་ཞུས་པའི་མདོ་ནས་བཤད་པའི་མདོ་རིམ་པ་གསུམ་
གཅིག་ཆར་དུ་མ་བསྐོར་བར་རྗེ་བཙུན་པའི་མཐའ་དཔྱད་དུ་ནོར་བུ་གཅིག་ཉིད་སྦྱོང་ཚུལ་

འགྲེལ་མཆན་སྐབས་དང་པོ། 41 རྣམ་མཁྱེན།
མི་འདྲ་བ་གསུམ་གྱིས་སྦྱོང་བས་བསྒྲུབ་པ་ནི། གདུལ་བྱ་གཅིག་ལ་རང་རྒྱུད་གཅིག་ཆར་
སྦྱོང་ཕྱིར་མི་བསྐོར་བའི་དོན་ཡིན་གྱི། གདུལ་བྱ་ཐ་དད་པ་གསུམ་ལ་གསུང་གཅིག་གིས་
བསྐོར་ལ། དག་ས་པ་སོགས་ལ་གཅིག་ཆར་བསྐོར་བའི་ཕྱིར་རོ། །བསོད་གྲགས་པའི་མཐའ་
དཔྱོད་ལས། རིམ་པ་གསུམ་པོ་དེ་ཆེད་དུ་བྱ་བའི་གདུལ་བྱ་རྒྱུད་གཅིག་གི་དབང་དུ་བྱས་
ནས་གསུངས་པའི་ཕྱིར། ཞེས་རིམ་པ་དང་པོ་ལ་ཐེག་དམན་གྱི་མདོ་མེད་པར་གསུངས་ཀྱང་།
རྣམ་བཤད་ལས། འདིས་ཅི་བསྟན་ཅེ་ན། གདུལ་བྱ་ཐེག་པ་གསུམ་ལ་རིམ་གྱིས་གཞུག་
པ་དང་། ཐེག་པ་ཆེན་པོར་རིགས་ངེས་པ་གཉིས་ཀའི་ལམ་བགྲོད་པའི་རིམ་པ་བསྟན་པ་ཡིན་
ཏེ༑ ཞེས་པའི་ཐེག་དམན་གྱི་རིགས་ཅན་ཐེག་དམན་གྱི་གཞུང་གིས་འཁྲིད་དགོས་པའི་ཕྱིར་
དང༌། ཡིག་ཆ་རྙིང་བར། མི་རྟག་སོགས་སྐྱེས་བུ་འབྲིང་གི་ཆོས་སྐོར་དངོས་སུ་སྟོན་པའི་
མདོ་རྣམས་དེ་ནས་བཤད་པའི་རིམ་པ་དང་པོའི་མདོ་དང༌། རྣམ་ཐར་སྒོ་གསུམ་གྱི་སྟོང་
ཉིད་དངོས་སུ་སྟོན་པའི་མདོ་རྣམས་དེ་ནས་བཤད་པའི་རིམ་པ་གཉིས་པ་དང་། སེམས་བསྐྱེད་
སོགས་ཐེག་ཆེན་གྱི་ཐབས་ཁྱད་པར་ཅན་གྱི་ཆ་དངོས་སུ་སྟོན་པའི་མདོ་རྣམས་དེ་ནས་བཤད་
པའི་རིམ་པ་གསུམ་པའི་མདོ་ཡིན་པའི་ཕྱིར། ཞེས་གསུངས་པའི་ཕྱིར། དེའི་སྤྱི་དོན་ལས།
རིམ་པ་གསུམ་པའི་མདོ་ཡིན་ན་ངེས་དོན་གྱི་མདོ་ཡིན་དགོས། ཞེས་པའང་མི་འཐད་དོ། །དེ་
བཞིན་གཤེགས་པའི་སྙིང་པོའི་མདོ་རིམ་པ་གསུམ་པར་རྣམ་བཤད་ལས་གསུངས་པས་རིམ་
པ་ཕྱི་མ་གཉིས་མི་འགལ་ལ། ཐལ་འགྱུར་བའི་དང་པོ་གཉིས་ལ་ཐེག་དམན་གྱི་མདོ་འཇོག་
དགོས་ཏེ། རྣམ་བཤད་ལས། ཐེག་པ་དམན་པར་རིགས་ངེས་པ་ཡིན་ན་ཡང་རིམ་པ་དང་
པོས་རྒྱུད་སྨིན་པར་བྱས་ནས་རིམ་པ་གཉིས་པས་སྲིད་པ་ལས་གྲོལ་བར་མཛད་དོ། །ཞེས་
གསུངས་པའི་ཕྱིར། གཉིས་པ་བསྡུས་ཏེ་ཕྱག་འཚལ་བ་ནི། སངས་རྒྱས་ཉན་ཐོས་ལ་སོགས་
པས་རང་རྒྱལ་བྱང་སེམས་ཏེ་སྲས་བཞིའི་འཁོར་གྱིས་ཡོངས་སུ་བསྐོར་བ་སྲས་བཞི་བོ་དེ་
རྣམས་ཀྱི་བཞེད་དོན་སྒྲུབ་པར་བྱེད་པ་ཉིད་ཀྱི་ཡུམ་ཤེར་ཕྱིན་དེ་ལ་ཕྱག་འཚལ་ལོ། །

འགྲེལ་མཆན་སྐབས་དང་པོ། 42 རྣམ་མཁྱེན།
ཡང་དག་མཐའི་རྩོད་ལན་བཤད་པ།
གཉིས་པ་རྒྱས་པ་ལ་དད་པ་ལ་ཕྱེ་སྟེ་བཤད་པ་ལ། བསྟན་བཅོས་ཀྱི་དགོས་དོན།
བསྡུས་དོན། ཚིག་དོན་གསུམ། དང་པོ་ལ། བསྟན་བཅོས་བརྩམ་པ་དགོས་མེད་ཀྱི་དོགས་
པ་སྤངས་ནས་བརྗོད་བྱ་མཁྱེན་གསུམ་སྤྱིའི་རྣམ་བཞག་དང༌། མདོ་དང་ཟློས་སྐྱོན་སྤངས་
ནས་དགོས་པ་ཡོད་པར་སྒྲུབ་པའོ། །འདིའི་དང་པོ། དེ་ལྟར་ཕྱག་འཚལ་བ། ནས། རྫོགས་
པར་བསྟན་པ་ཡིན་ནོ། །ཞེས་པ། ལོ་ཆེན་དང་བུ་ཉ་སོགས་སྔ་མ་ཕལ་ཆེར་གྱིས་མཆོད་
བརྗོད་ཀྱི་བརྒལ་ལན་དུ་བྱས་པ་ལྟར། གསེར་ཕྲེང་དུ་དེ་ལྟར་བྱས་པ་མཆོད་བརྗོད་ལས་འཕྲོས་
པས་ཡིན་ལ། འགྲེལ་བའི་ཟིན་བྲིས་ལས། དེ་ལྟར་ཕྱག་འཚལ་བ་དང་བསྟོད་པ་སྔོན་དུ་
འགྲོ་བས། ཞེས་པའི་ཚིག་འདིས་ཡུམ་དེ་ལ་ཕྱག་འཚལ་ལོ། །ཞེས་པ་ཡན་ཆད་ཀྱིས་མཆོད་
བརྗོད་བཤད་ཚར་བའི་རྣམ་པ་ལྟ་བུ་ཞིག་བྱས་འདུག ཅེས་གསུངས་པ་ལྟར། རྣམ་བཤད་
ཀྱིས་དགོས་འབྲེལ་ལ་མར་སྦྱར་བ་ནི། སྣང་བ་གཉིས་སོགས་དང་མཐུན་ཞིང་། འདིས་
མདོ་དང་རྒྱན་བརྩམ་པ་དགོས་པ་མེད་ཅེས་བརྩད་ཀྱི་མཆོད་བརྗོད་ཀྱི་བསྟན་ཚུལ་ལ་མ་ཡིན་
པའི་ཕྱིར། གསེར་ཕྲེང་གི་དེ་བུ་ཉ་སོགས་དང་མཐུན་ཆེད་ཙམ་མོ། །ཉི་སྣང་ལས་ཅི་
མངོན་པར་རྟོགས་པའི་རྒྱན་འདི་གཞི་བསྡུས་པས་སམ། ཞེས་པ་ལྟར་ཉི་སྣང་རྣམ་འགྲེལ་
གཉིས་སུ་དགོས་འབྲེལ་གྱི་ཐད་དུ་བཀོད་ནས་རྒྱན་གྱི་བསྟན་ཚུལ་ལ་སྦྱར་ཞིང་། རྩོང་ལན་
གྱི་མཚམས་ཀྱང་འགྲེལ་བ་དང་འདྲ་ལ། རྒྱན་སྣང་ལས། དེ་དག་གསུམ་ཆར་ཡང་བདེན་
པ་མ་ཡིན་ཏེ། འདི་ལྟར་ཕྱོགས་དང་པོ་གཞི་མ་ལུས་པར་བསྡུས་པ་ནི་ཤེས་རབ་ཀྱི་ཕ་རོལ་
ཏུ་ཕྱིན་པ་འདིར་ཆོས་མངོན་པའི། ཞེས་ཕྱོགས་དང་པོ་ལྟར་ན་མན་ཆད་ལན་དུ་བྱས་ཤིང་།
དེ་བརྒྱད་སྟོངབའི་བསྟན་ཚུལ་ལ་རྩོད་པར་བྱས་སོ། །ཕྱོགས་སྔ་མ་ཡང༌། གསེར་ཕྲེང་
ལས། རྒྱན་སྣང་དང་བསྟུན་ན་དངོས་སུ་བྱུང་བར་གསལ་ལོ། །ཞེས་གསུངས་པ། རྒྱན་

འགྲེལ་མཆན་སྐབས་དང་པོ། 43 རྣམ་མཁྱེན།
སྣང་ལས། ཁ་ཅིག་ན་རེ་དང༌། གཞན་དག་ནི་དང༌། ལ་ལ་ནི། ཞེས་གསུངས་པས་ཡིན་
ལ༑ རྣམ་བཤད་ལས། དེ་ལྟར་རྒོལ་བའི་གང་ཟག་དངོས་སུ་ཡོད་ན། མཁྱེན་པ་གསུམ་
གཏན་ལ་འབེབས་པ་ཡིད་དཔྱོད་ཀྱི་སྒོ་ནས་ངེས་ནས་དེ་གཏན་ལ་འབེབས་པ་དེ་དག་གི་
དམིགས་པ་གཞི་དང་ལམ་དང་རྣམ་པ་གསུམ་མ་རྟོགས་པར་ཡུལ་ཅན་གསུམ་རྟོགས་པར་
བྱར་མེད་པས། དམིགས་པ་གསུམ་པོ་ཐོག་མར་གཏན་ལ་འབབ་དགོས་ལ། དེ་ལྟར་ན་
འོག་ནས་འཆད་པའི་སྐྱོན་དུ་འགྱུར་རོ། །ཞེས་དང༌། ཕྱོགས་སྔ་ཁོང་ན་གནས་པ་སློབ་དཔོན་
གྱིས་བསུ་པའི་དོན་དུ་གསལ་ལོ། །འགྲེལ་ཆེན་དང་ཡང་མི་འགལ་ཏེ། དེ་ལྟ་བུ་འདོད་པ་
བྱུང་ན་འདིར་བརྒལ་བའི་སྐབས་སུ་བསྟན་པའི་སུན་འབྱིན་འདི་དག་འཕེན་པའི་དོན་ཡིན་ལ།
ཞེས། སྔ་མས་གལ་ཏེ་དངོས་སུ་ཡོད་ན་དེ་འདྲ་ཞིག་དགོས་གསུངས་ནས། རང་ལུགས་
ལ་འགྲེལ་ཆེན་གྱི་དེ་ཡང་དེ་ལྟ་བུ་བྱུང་ན་སུན་འབྱིན་དེ་འཕེན་པའི་དོན་ཡིན་པས་དེ་ཡང་དོགས་
པ་ཁོང་སློང་ཡིན་པར་གསུངས་པ་ལྟར། སེར་འབྲས་ཀྱི་ཡིག་ཆ་རྣམས་སུ་གསུངས་སོ། །རྩོད་
ཚུལ་བོད་སྔ་མ་ཁ་ཅིག་གིས་གཞི་གཉེན་རྣམ་པ་རེ་རེ་ཙམ་བསྡུས་ན་མངོན་པ་འཁོར་ལོ་དང་
པོ་དང་ཟློས་པ་སོགས་ཀྱིས་སྐྱོན་འབྱུང་ལ། གསུམ་ག་བསྡུས་ན་བསྟན་བཅོས་ལུས་གསུམ་
མམ་སྐྱོན་གསུམ་གར་ཐལ་ལོ་ཞེས་བཀོད་ནས། ལན་དུ། བུ་རམ། ལྒ། ན་ལེ་ཤམ་
གསུམ་སོ་སོར་ཟོས་ན་རིམ་པ་ལྟར་བད་ཀན། མཁྲིས་པ། རླུང་རྣམས་སྐྱེད་ཀྱང་། དེ་
གསུམ་སྦྱར་ནས་ཟོས་ན་ནད་གང་ཡང་མི་བསྐྱེད་པ་བཞིན། གསུམ་ག་བརྗོད་བྱར་བསྡུས་
པས་སྐྱོན་མེད་ཅེས་བཤད་བྱ་ལ་སྦྱར་བ་ལ། གསེར་ཕྲེང་དུ་ཕྱོགས་སྔས་བརྟག་པ་ཁས་བླངས་
ན་སྐྱོན་འོང་ན་སྐྱོན་དེ་དག་འོང་བར་ཐལ་ལ། མི་འོང་ན་འགྲེལ་ཆེན་དུ་ཕྱོགས་དང་པོ་ལྟར་
ན་མན་ཆད་ལན་བྱས་པ་དང་འགལ་ཞིང་། སྨན་གྱི་དཔེ་དང་མི་འགྲིག་ལ། གང་རུང་རེ་
བསྡུས་ན་སྐྱོན་མེད་ཟེར་དགོས་པར་འགྱུར་བ་བཀག་ནས། བཤད་བྱ་ལ་སྦྱར་ན་ཁོ་ན་སྨོས་
ཀྱང་ཟློས་པར་སྒྲུབ་མི་ནུས་ཏེ། མངོན་པར་བཤད་པའི་ཆོས་གསུམ་གྱིས་ཤེས་བྱ་ཐམས་

འགྲེལ་མཆན་སྐབས་དང་པོ། 44 རྣམ་མཁྱེན།
ཅད་བསྡུས་པས་སོ། །ཞེས། བཤད་བྱ་ལ་སྦྱར་ན་ཟློས་ཀྱང་ཟློས་སྐྱོན་ཡོད་པར་སྒྲུབ་མི་
ནུས་པར་གསུངས་སོ། །རང་ལུགས་ལ་དགོས་པ་དང་འཆད་ཚུལ་ལ་སྦྱར་ནས། དང་པོ་
འདི་ལ་རྩོད་པ་དང་། ལན་ནོ། །དང་པོ་ནི། སྔར་བཤད་པ་དེ་《ལྟར་མཁྱེན་གསུམ་མས་
རིམ་གྱིས་བསྡུས་ཏེ་ཕྱག་འཚལ་བ་དང་བསྟོད་པ་སྔོན་དུ་འགྲོ་བ་མཛད་པའི་ཤུགས་ལ་
མདོའི་བརྗོད་བྱ་མཁྱེན་གསུམ་སྟོན་པའི་བསྟན་བཅོས་མངོན་པར་རྟོགས་པའི་རྒྱན་ཅེས་
པ་ཞིག་རྩོམ་པར་དམ་བཅས་པ་ན། རྒོལ་བ་རྟོག་ལྡན་ཁ་ཅིག་དེ་གསུམ་གཏན་ལ་འབེབས་
པ་ལ་དེའི་ཡུལ་གསུམ་པོ་སྟོན་དགོས་ཤིང༌། མཛོད་ལྟར་གཞི་ཆོས་རབ་ཏུ་རྣམ་འབྱེད་ཀྱི་
ཤེས་རབ་སྐྱེ་ཕྱིར་སྟོན་དགོས་པས། དེའི་ཕྱིར་ཡུམ་གྱི་མདོའི་བརྗོད་བྱ་གཞི་ཕུང་ཁམས་
སྐྱེ་མཆེད་ཙམ་དང༌། མི་མཐུན་ཕྱོགས་སྤང་བ་ཙམ་གྱི་ཕྱིར་གཉེན་པོ་ཙམ་དང་། ཤེས་
བྱ་མ་ལུས་པ་ཤེས་པ་ཙམ་གྱི་ཕྱིར་རྣམ་པ་ཙམ་བསྡུས་ཟེར་བ་རྣམས་ལས་གང་ཡང་རུང་
བ་ཞིག་བརྗོད་བྱར་བསྡུས་པས་ཡུམ་གྱི་རྒྱན་དུ་མཛད་པ་བརྟགས་ན། གསེར་ཕྲེང་ལས་
འདི་ཡན་དྲི་བ་དང་། མན་དེ་ལ་སྐྱོན་བརྗོད་བྱས་པས་རྒྱན་སྣང་ལྟར་ན་འདི་རྩོད་པ་ཡིན་
ལ་དེས་རྩོད་ཚུལ་ནི། ཡུམ་མདོས་དགོས་པ་དེ་གསུམ་རེ་རེ་ཙམ་གྱི་ཕྱིར་དེ་གསུམ་རེ་རེ་
ཙམ་སྟོན་པས་འཁོར་ལོ་དང་པོ་ལས་དགོས་པ་ལྷག་པོ་མེད་སྙམ་པའོ། །རྟོགས་དཀའི་སྣང་
བར། མཁྱེན་གསུམ་བརྗོད་བྱར་བྱས་པའི་བསྟན་བཅོས་རྩོམ་ན་གང་བརྗོད་བྱར་བྱས་པའི་
བསྟན་བཅོས་རྩོམ་ཞེས་འདྲི་བ། ལྷས་བྱིན་ཁྱོད་ཀྱི་མིང་ཅི་ཞེས་འདྲི་བ་དང་འདྲ་བར་གསུངས་
ཀྱང༌། གསེར་ཕྲེང་ལས། ཡང་ན་འདིར་ལོག་རྟོག་མདོ་ལ་བྱུང་བ་དང༌། ནས། ཉི་སྣང་
རྣམ་འགྲེལ་ལས་ཀྱང་མདོ་ལས་ཞེས་པས་སོ། །ཞེས་པ་ལྟར། ཡུམ་གྱི་མདོ་ལས་མཁྱེན་
གསུམ་བསྟན་པ་ལ་མངོན་པའི་བསྟན་བཅོས་ལས་དགོས་པ་ཁྱད་པར་ཅན་མེད་སྙམ་པ་ཡིན་
པས་སྐྱོན་མེད་དོ། །དེ་གསུམ་གང་ལྟར་བྱས་ཀྱང་མི་རིགས་ཏེ། བརྟགས་པའི་ཕྱོགས་དང་
པོ་ལྟར་ན། ཆོས་མངོན་པ་ལས་ཡུམ་མདོ་དང་རྒྱན་ལོགས་སུ་གསུངས་པའི་འབད་པ་དོན་

འགྲེལ་མཆན་སྐབས་དང་པོ། 45 རྣམ་མཁྱེན།
མེད་པ་ཡིན་ཏེ། ཤེས་རབ་ཀྱི་ཕ་རོལ་ཏུ་ཕྱིན་པ་ཡུམ་གྱི་མདོ་དང་རྒྱན་འདི་ལས་ནི།
རང་སྤྱིའི་མཚན་ཉིད་སྟོན་པའི་མཚན་ཉིད་ཀྱི་བསྟན་བཅོས་ཏེ་མངོན་པའི་སྡེ་སྣོད་དག་
ལས་མི་ཟློས་པའི་གཞི་བསྟན་ཚུལ་གང་ཡིན་པ་དེ་ལས་གཞན་འབྱུང་བ་ནི་མེད་པའི་
ཕྱིར། དེས་ན་ཟློས་སྐྱོན་ཡོད་དོ། །སྔ་མར་མ་ཟད་གཉིས་པ་ལྟར་ན། ཡང་གཉེན་པོ་
རྣམ་པར་བྱང་བའི་དངོས་པོ་ལམ་གསུམ་ཙམ་བརྗོད་བྱར་བསྡུས་པའི་ཕྱིར་སྤང་བྱ་ཀུན་
ནས་ཉོན་མོངས་པའི་དངོས་པོ་བརྗོད་བྱར་མ་བསྡུས་པས་བསྟན་བཅོས་འདི་ལ་བརྟེན་ནས་
འདི་སྤང་བྱ་གང་གི་གཉེན་པོ་ཡིན་པ་ཁོང་དུ་ཆུད་པར་མི་འགྱུར་རོ། །སྔ་མར་མ་
ཟད་བརྟག་པ་གསུམ་པ་ལྟར་ན་ཡང་རྣམ་པ་གཞི་བཅས་བསྟན་ན་མངོན་པ་དང་ཟློས་པས།
རྣམ་པ་གཞི་མེད་པ་ཙམ་ཞིག་བསྡུས་པའི་ཕྱིར་གཞི་མི་རྟག་སོགས་དང་འབྲེལ་བའི་དོན་
བསྟན་བཅོས་འདི་ལ་བརྟེན་ནས་རྟོགས་པ་སྟེ་ཐོབ་པ་མེད་པར་ཐལ་བས། དེས་ན་འདིར་
སྐྱེས་བུ་ལ་མཁོ་བའི་དོན་ཅུང་ཟད་ཀྱང་མ་བཤད་པའི་ཕྱིར། བསྟན་བཅོས་འདི་རྩོམ་པ་
དོན་ནམ་དགོས་པ་མེད་པ་ཡིན་ནོ་སྙམ་དུ་རྟོག་ལྡན་གཞན་དག་སེམས་ཤིང་དོགས་པར་
འགྱུར་བ་མ་ཡིན་ནམ་ཞེ་ན། གསེར་གླིང་བས་ཕྱོགས་གསུམ་གའི་བསྒྲུབ་བྱའི་ཆོས་ལ་
འབད་པ་དོན་མེད་སྦྱར་བ། གསེར་ཕྲེང་ལས། འདི་དང་འོག་མ་གཉིས་ཀྱི་ཡང་སྒྲས་འབད་
པ་དོན་མེད་བསྡུ་བ་རུ་སྦྱར་ཡང༌། ཞེས་པ་དེའོ། །དོན་བསྡུ་ན། ཡུམ་གྱི་མདོ་དང་རྒྱན་
བརྩམ་པ་དགོས་པ་མེད་པར་ཐལ། དགོས་པ་གསུམ་གྱི་ཕྱིར་གཞི་གཉེན་རྣམ་གསུམ་གང་
བསྟན་ཀྱང་སྐྱོན་ཡོད་པའི་ཕྱིར། ཞེས་ཉི་སྣང་དང་རྣམ་འགྲེལ་ལྟར་ཡིན་པས། གསེར་
ཕྲེང་ལས། རྩོམ་པར་དམ་བཅའི་གཞུང་ལ་རྩོད་དོ། །ཞེས་པ་ལྟར། མཆོད་བརྗོད་ལས་
འཕྲོས་ལ། རྒྱན་སྣང་གི་དེ་དགོས་འགྲེལ་ལས་འཕྲོས་པ་མ་གཏོགས་རྩོད་ཚུལ་འདྲའོ། །རང་
ལུགས་ལ། རྣམ་པ་གཞི་བཅས་བསྟན་ཀྱང་མངོན་པ་དང་ཟློས་པ་མེད་དེ། གསེར་ཕྲེང་
ལས། རྣམ་པ་གཉིས་མིང་མཚུངས་ཀྱང་དོན་མི་འདྲ་སྟེ། ཁོ་བོའི་ལུགས་ཀྱི་ཕུང་སོགས་

འགྲེལ་མཆན་སྐབས་དང་པོ། 46 རྣམ་མཁྱེན།
ཀྱི་རྣམ་པའི་རབ་དབྱེ་ལ་འདོད་པས་ཟློས་སྐྱོན་ཡོད་ལ། རང་ལུགས་ནི་བདེན་བཞི་དང་མཁྱེན་
གསུམ་གྱི་ཆོས་ལ་འདོད་པས་སོ། །ཞེས་གསུངས་པའི་ཕྱིར། གསེར་ཕྲེང་ལས། འདིར་
གཞན་དག་ཅེས་པ་དང་། ཕྱོགས་གསུམ་རེ་རེ་བསྡུས་པར་འདོད་པའི་རྒོལ་བ་གཉིས་མི་གཅིག་
སྟེ༑ ཞེས་པའི་རེ་རེ་བསྡུས་ཀྱང་སྐྱོན་མེད་སྙམ་པ་ནི་སྐབས་འདིའི་རྒོལ་བ་མིན་ཏེ། འདིར་
སྐྱོན་མེད་ཅེས་རྩོད་པ་མིན་པས་སོ། གཉིས་པ་ལ་བཞི། ལན་དངོས། ཤེས་བྱེད་ཀྱི་ལུང་
འགོད། ལུང་གི་དོན་བཤད། དོན་བསྡུ་བའོ། །དང་པོ་ནི། རྒྱན་ལས། རང་སྤྱིའི་མཚན་
ཉིད་ལ་མཁས་པ་ཙམ་ལ་སོགས་པའི་ཕྱིར་དུ་གཞི་གཉེན་རྣམ་པ་ཕྱོགས་རེ་བརྗོད་བྱར་བསྡུས་
པའི་སྐྱོན་ཡོད་པ་དེ་ནི་མ་ཡིན་ཏེ། རྒྱུ་མཚན་གང་གི་ཕྱིར་ན་( ༣)ཉན་ཐོས་དང་རང་
སངས་རྒྱས་དང་བྱང་ཆུབ་སེམས་དཔའ་དང་། བླ་ན་མེད་པའི་སངས་རྒྱས་རྣམས་
ཀྱི་(༥) གོ་རིམ་ཇི་ལྟ་བ་བཞིན་(༣)དེ་དག་གི་རྒྱུ་མཚན་ཡོད་དེ། ཐམས་ཅད་མཁྱེན་
པ་ཉིད་གསུམ་གྱིས་(༤)མངོན་པར་རྟོགས་པ་མཐའ་དག་(༦)བསྡུས་པས་ནའོ།།
(༡)གཞི་གཉེན་རྣམ་པའི་ཕྱོགས་གསུམ་ཅར་གྱི་དང་པོས་གཞི་ཤེས་མཚོན་པར་མ་ཟད་
གཉིས་པའི་ལམ་ཤེས་དང་གསུམ་པས་རྣམ་མཁྱེན་མཚོན་ཚུལ་གྱིས་ཀྱང་བརྗོད་བྱར་བསྡུས་
ནས་མཁྱེན་གསུམ་གཏན་ལ་དབབ་པའི་ཕྱིར་རོ། །(༧)བུས་རྒྱན་དེ་ནི་ཞེས་དེ་སྒྲ་རྒྱན་
ལ་བསྙེགས་པ་དང་རྒྱན་གྱིས་ཕྱོགས་གསུམ་ཅར་བརྗོད་བྱར་བསྡུས་ཏེ། དེས་མཁྱེན་གསུམ་
དང་དེས་སྲས་བཞིའི་མངོན་རྟོགས་བསྡུས་པའི་ཕྱིར་ཟེར་བ། རྟགས་ཆོས་མ་འབྲེལ་ངར།
གསེར་ཕྲེང་ལས་གསུངས་པ། རྣམ་བཤད་ལས། རྗོད་བྱེད་སེལ་བའི་འཇུག་པའི་རྣམ་དབྱེ་
མ་ཤེས། ཞེས་པ་ལྟར་ཕྱི་མ་བརྗོད་ན་སྔ་མ་བརྗོད་མི་དགོས་པས་ཡིན་ནོ། །ལོ་ཆེན་གྱི་
ཊིཀ་ཆུང་ལས། གལ་ཏེ་གསུམ་ག་བརྗོད་བྱར་ཁས་ལེན་ན་ནི་བསྟན་བཅོས་གསུམ་དུ་འགྱུར་
ཏེ༑ ཀུན་མཁྱེན་གསུམ་ནི་གང་ཟག་གསུམ་གྱི་ལམ་ཡན་ལག་དང་བཅས་པ་ཡིན་པའི་ཕྱིར་
རོ༑ ༑འོན་ཏེ་རེ་རེ་ཁས་ལེན་ན་ཡང་གཞུང་ནས་བརྗོད་པའི་ཉེས་པ་ཉིད་ཡོད་དོ། །ཞེས་

འགྲེལ་མཆན་སྐབས་དང་པོ། 47 རྣམ་མཁྱེན
འདོད་པའམ། ལན་གྱི་དོན་ནི། ནས། གང་ཟག་གཅིག་ཁོ་ནའི་ཆ་རྐྱེན་བརྗོད་པས་བསྟན་
བཅོས་གཅིག་ཁོ་ནར་འཐད་པའི་ཕྱིར། སོ་སོར་བརྗོད་བྱར་བྱེད་པ་ནི་ཁས་མི་ལེན་ནོ། །ཞེས་
དང་། འོ་ན་གང་ཟག་གཅིག་ཁོ་ནས་ཡེ་ཤེས་ཡིན་གྱི་གསུམ་གྱིས་ནི་མ་ཡིན་ནོ་སྙམ་ན། དེ་
གང་ཟག་གསུམ་གྱི་ཡེ་ཤེས་ཡིན་པ་ལ། ཞེས་སོགས་འགོག་ཚུལ། རྣམ་བཤད་ལས། ཡ་
གྱལ་རེ་རེའི་རྩོད་སྤང་ཕལ་བ་ཡིན་པའི་ཕྱིར་དང༌། གསུམ་ག་བསྡུས་ན་བསྟན་བཅོས་རྩོམ་
པ་དགོས་མེད་དུ་ཐལ་བ་རྩོད་པའི་གཙོ་བོ་ཡིན་པས་དེ་འགྲེལ་བ་འདིའི་ཤུགས་བསྟན་གྱི་དོན་
དུ་འཆད་པ་མི་རིགས་པའི་ཕྱིར་རོ། །ཞེས་པར་གསལ་ལོ། །གཉིས་པ་ལ། ཡུམ་བར་མ་
དང་། བསྡུས་པའི་ཤེས་བྱེད་འགོད་པ་དང་། རྒྱས་པའི་ཤེས་བྱེད་ལ་ཁ་འཕང་བའོ། །དང་
པོ་ལ། མདོར་བསྟན་པ་དང༌། རྒྱས་པར་བཤད་པ་གཉིས། དང་པོ་ནི། མཁྱེན་གསུམ་
གྱིས་འཕགས་བཞིའི་མངོན་རྟོགས་བསྡུས་པའི་རྒྱུ་མཚན་འདི་ལྟར་རྒྱལ་བའི་ཡུམ་བར་མ་
ལས། ཉན་ཐོས་དགྲ་བཅོམ་པ་རྣམས་ཀྱི་མཆོག་ཡིན་པས་རབ་སེམས་ཕུན་སུམ་ཚོགས་
པས་འབྱོར་ཞེས་བོས་ནས། ཐམས་ཅད་ཤེས་པ་ཉིད་ནི་རྣམ་བཞག་གི་རྟེན་གྱི་དབང་དུ་
བྱས་ན་ཉན་ཐོས་དང་རང་སངས་རྒྱས་རྣམས་ཀྱི་མངོན་པར་རྟོགས་པ་ཡིན་ནོ། །ལམ་
ཤེས་པ་ཉིད་ནི་མངོན་རྟོགས་རིགས་སོ་སོར་འབྱེད་པའི་རྣམ་གཞག་གི་རྟེན་དང་སྐྱེ་བའི་རྟེན་
གཉིས་ཀའི་དབང་དུ་བྱས་ན་བྱང་ཆུབ་སེམས་དཔའ་རྣམས་ཀྱི་མངོན་པར་རྟོགས་པ་ཡིན་
ནོ༑ ༑རྣམ་པ་ཐམས་ཅད་མཁྱེན་པ་ཉིད་ནི་རྣམ་བཞག་དང་སྐྱེ་བའི་རྟེན་གཉིས་ཀ་ལྟར་
ཡང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་
ཀྱི་མངོན་པར་རྟོགས་པ་ཡིན་ནོ། །རྣམ་བཤད་དུ་བུ་ཉ་སོགས་ཀྱིས་གཞི་ཤེས་ཉན་རང་
ཁོ་ན་དང་། ལམ་ཤེས་བྱང་སེམས་ཁོ་ནའི་རྒྱུད་ལ་ཡོད་པར་འདོད་པ། འགྲེལ་བ་ཆེ་ཆུང་
གཉིས་ཀར་སྐབས་བརྒྱད་ཀྱི་བརྗོད་བྱའི་གཙོ་བོ་ཐེག་ཆེན་གང་ཟག་གིས་ཉམས་སུ་བླང་བྱར་
གསུངས་པས་བཀག་ལ། ཁ་ཅིག་གཞི་ཤེས་ཀྱིས་གཞི་ཁོ་ན་ཤེས་པ་སོགས་སུ་བྱས་ནས་མཁྱེན་

འགྲེལ་མཆན་སྐབས་དང་པོ། 48 རྣམ་མཁྱེན།
གསུམ་ངོ་བོ་ཐ་དད་དེ་འགལ་བར་འདོད་པ། འགྲེལ་ཆེན་ལས། སངས་རྒྱས་ཀྱི་མིག་ཤེས་
ཀྱིས་ཤེས་བྱ་ཐམས་ཅད་མཁྱེན་པར་གསུངས་པས་བཀག་ཚུལ་ཡིག་ཆ་ལྟར་རོ། །རང་ལུགས་
ལ་རྣམ་བཞག་གི་རྟེན་གྱི་དབང་དུ་བྱས་ཚུལ་ནི། ཉན་རང་འཕགས་པས་རང་གི་བཞེད་དོན་
ཙམ་སྒྲུབ་པ་ལ་གཞི་ཤེས་ངེས་པར་དགོས་ཤིང་དེ་ཙམ་གྱིས་ནུས་པ་དང༌། བྱང་སེམས་ཀྱིས་
རང་གི་བཞེད་དོན་སྒྲུབ་པ་ལ་ལམ་ཤེས་དགོས་ཤིང་དེ་ཙམ་གྱིས་ནུས་པ་དང༌། ཆོས་འཁོར་
བསྐོར་བ་ལ་རྣམ་མཁྱེན་ངེས་པར་དགོས་པས་ལག་རྗེས་མི་འདྲ་བས་ཡིན་པར་རྣམ་བཤད་
ལས་གསུངས་སོ། །གཉིས་པ་ལ་གསུམ་ལས། དང་པོ་གཞི་ཤེས་ཀྱིས་ཉན་རང་གི་མངོན་
རྟོགས་བསྡུ་ཚུལ་ལ་གཉིས། དང་པོ་ཞུ་བ་ནི། རབ་འབྱོར་ཀྱིས་བཅོམ་ལྡན་འདས་ཞེས་
བོས་ནས་རྒྱུ་མཚན་དང་དགོས་པ་ཅིའི་སླད་དུ་ཐམས་ཅད་འཚལ་བའམ་ཤེས་པ་ཉིད་ཀྱིས་
ཉན་ཐོས་དང་རང་སངས་རྒྱས་རྣམས་ཀྱི་མངོན་རྟོགས་བསྡུས་པ་ལགས། གཉིས་པ་ལན་
ནི༑ རབ་འབྱོར་ཞེས་བོས་ནས། གཞི་ཐམས་ཅད་ནི་ཕྱི་དང་ནང་གི་ཆོས་སྐྱེ་མཆེད་
བཅུ་གཉིས་པོ་རྣམས་ཇི་སྙེད་པ་སྟེ་གྲངས་འདི་ཙམ་ཡིན་ལ་དེ་དག་ཀྱང་ཉན་ཐོས་དང་
རང་སངས་རྒྱས་རྣམས་ཀྱིས་མི་རྟག་སོགས་དང་བདག་མེད་ཕྱེད་དང་གཉིས་ཙམ་དུ་མངོན་
སུམ་དུ་ཤེས་པའི་གཞི་ཤེས་བསྐྱེད་ཅིང་དེ་ཙམ་གྱིས་རང་གི་བཞེད་དོན་ཡང་སྒྲུབ་ནུས་ཀྱི་
ལམ་གསུམ་པོ་ཐམས་ཅད་ཀྱིས་ཀྱང་ངེས་པར་འབྱུང་བཞིན་པའམ་དེ་དག་བདེན་མེད་དུ་
ཤེས་པ་མ་ཡིན་པས་ལམ་ཤེས་མེད་ལ་རྣམ་པ་ཐམས་ཅད་མངོན་སུམ་དུ་རྟོགས་པ་ཡང་
མ་ཡིན་པས་རྣམ་མཁྱེན་མེད་པ་དེའི་ཕྱིར་ཉན་ཐོས་དང་རང་སངས་རྒྱས་རྣམས་ཀྱི་མངོན་
རྟོགས་ནི་ཐམས་ཅད་ཤེས་པ་ཉིད་ཀྱིས་བསྡུས་པ་ཉིད་ཅེས་བྱའོ། །གསེར་ཕྲེང་ལྟར་ན་
ལམ་གསུམ་པོ་ཐམས་ཅད་ཀྱི་རྟོགས་རིགས་རྒྱུད་ལ་སྐྱེད་པ་མིན་པ་དང་ཇི་ལྟ་ཇི་སྙེད་ཀྱི་རྣམ་
པ་ཐམས་ཅད་མངོན་སུམ་དུ་ཤེས་པ་མིན་པ་དང་ཀྱང་སྔ་མ་ངོས་བཟུང་དང་ཕྱི་མ་གཉིས་
ཕན་ཚུན་བསྡུ་བའོ། །གཉིས་པ་ལམ་ཤེས་ཀྱིས་བྱང་སེམས་ཀྱི་མངོན་རྟོགས་བསྡུ་ཚུལ་ལ་

འགྲེལ་མཆན་སྐབས་དང་པོ། 49 རྣམ་མཁྱེན།
གཉིས། དང་པོ་ཞུ་བ་ནི། བཅོམ་ལྡན་འདས་རྒྱུ་མཚན་དང་དགོས་པ་ཅིའི་ཀླད་དུ་ལམ་
གསུམ་གྱི་རྣམ་པ་འཚལ་བ་སྟེ་ལམ་ཤེས་པ་ཉིད་ཀྱིས་གང་ཟག་བྱང་ཆུབ་སེམས་དཔའ་
རྣམས་ཀྱི་མངོན་རྟོགས་བསྡུས་པ་ལགས། གཉིས་པ་ལན་ནི། རབ་འབྱོར་བྱང་ཆུབ་
སེམས་དཔའ་རྣམས་ཀྱིས་ནི་ཉན་ཐོས་ཀྱི་ལམ་གང་ཡིན་པ་གང་ཟག་གི་བདག་མེད་རྟོགས་
པའི་ཡེ་ཤེས་དང་། རང་སངས་རྒྱས་ཀྱི་ལམ་གང་ཡིན་པ་གཟུང་འཛིན་རྫས་གཞན་གྱིས་
སྟོང་བར་རྟོགས་པའི་ཡེ་ཤེས་དང༌། སངས་རྒྱས་ཀྱི་ལམ་གང་ཡིན་པ་ཆོས་ཐམས་ཅད་
བདེན་མེད་དུ་རྟོགས་པའི་ལམ་གསུམ་པོ་ཐམས་ཅད། དང་པོར་རྒྱུད་ལ་བསྐྱེད་པར་བྱ་
ཞིང་དེ་ནས་ལམ་ཐམས་ཅད་མངོན་སུམ་དུ་ཤེས་པར་བྱའོ། །གསེར་ཕྲེང་ལྟར་ན་རྟོགས་
རིགས་རང་རྒྱུད་ལ་སྐྱེད་ཅིང་དེ་གཞན་ལ་སྟོན་ཚུལ་ཤེས་པ་དང༌། རྟོགས་སྣང་དུ་སྒོམ་བྱུང་
གིས་བསྐྱེད་ཅིང་ཐོས་བསམ་གྱིས་ཤེས་ཞེས་གསུངས་སོ། །ལམ་གསུམ་པོ་དེ་དག་ཀྱང་སྐྱེད་
པ་ཙམ་དུ་མ་ཟད་སྤངས་རྟོགས་ཀྱི་རིགས ཡོངས་སུ་རྫོགས་པར་བྱ་ཞིང་། ལམ་གསུམ་པོ་དེ་དག་
གི་ལམ་གྱི་བྱ་བ་སྤང་བྱ་སྤངས་པ་དང་སེམས་ཅན་སྨིན་པ་ཡང་བྱ་ལ། ཞེས་སྤྱིར་བཏང་
དང་། བྱ་བ་ཐམས་ཅད་བྱའམ་ཞེ་ན། དམིགས་བསལ་རང་སངས་རྒྱས་པའི་སངས་རྒྱས་
ཀྱི་ཞིང་གི་གདུལ་བྱའི་དོན་དུ་དམ་བཅའ་བའི་སྨོན་ལམ་གྱི་ནུས་པ་ཡོངས་སུ་རྫོགས་པར་
མ་བྱས་པ་དང་། རྟོགས་སྣང་ལས་རང་ཉིད་སངས་རྒྱས་ནས་ཆོས་འཁོར་བསྐོར་བའི་མཛད་
པ་སྟོན་པའི་དངོས་ཀྱི་ཆེད་དུ་བྱ་བའི་གདུལ་བྱར་གྱུར་བའི་སེམས་ཅན་རྣམས་ཆོས་འཁོར་
བསྐོར་བའི་ཆོས་ཐོས་པའི་ཚེ་དེ་ལ་འཕགས་ལམ་སྐྱེ་རུང་དུ་བྱས་པའི་སྒོ་ནས་ཡོངས་སུ་སྨིན་
པར་མ་བྱས་པ་དང་། ཞེས་པ་ལྟར་རང་སངས་རྒྱས་ཚེ་ཐོག་མར་འཕགས་ལམ་ལ་འགོད་
རྒྱུའི་སེམས་ཅན་རྣམས་ཡོངས་སུ་སྨིན་པ་སྦྱོར་ལམ་ལ་འགོད་པར་མ་བྱས་པ་དང་། རང་
སངས་རྒྱས་པའི་སངས་རྒྱས་ཀྱི་ཞིང་ཁྱད་པར་ཅན་འགྲུབ་པའི་རྒྱུ་དགེ་བའི་རྩ་བའི་ནུས་པ་
ཡོངས་སུ་མ་སྦྱངས་པར་ལམ་གསུམ་པོ་དེ་དག་གི་བྱ་བ་ཡང་དག་པའི་མཐའ་ཞི་བའི་

འགྲེལ་མཆན་སྐབས་དང་པོ། 50 རྣམ་མཁྱེན།
དབྱིངས་ལ་སླར་མི་ལྡང་བའི་ཚུལ་གྱིས་མངོན་སུམ་དུ་ནི་མི་བྱའོ། །གསེར་ཕྲེང་ལས།
བྱང་སེམས་དེ་དག་གིས་ལམ་གྱི་བྱ་བ་ཡང་བྱ་ལ། ཞེས་དང༌། བྱང་སེམས་དེ་དག་གིས་
རང་དོན་དུ་ཡང་དག་པའི་མཐའ་མངོན་སུམ་དུ་མི་བྱ། ཞེས་གསུངས་པས། རྣམ་བཤད་
ལས། དེ་དག་གིས་ཞེས་བཏོན་ནས་གཞུང་མ་དག་པ་ལ་བཤད་པ་ཕྱིན་ཅི་ལོག་བྱེད་པ་ཞེས་
པ༑ དེ་དག་གིས་ཞེས་བྱེད་ཚིག་ཅེས་པ་མ་དག་ཅེས་པ་མིན་གྱི། གཡག་པས་བྱང་འཕགས་
དེ་དག་གིས་ཡང་དག་མཐའ་ཆོས་ཉིད་མངོན་དུ་མི་བྱ་བ་སྤྱིར་བཏང་དང༌། གོང་དུ་རྫོགས་
སྨིན་སྦྱངས་གསུམ་མ་བྱས་པར་མི་བྱ་ཞེས་པ། དངོས་བསྟན་རྣམ་བཅད་བཀག་པའི་དམིགས་
བསལ་དང༌། ཤུགས་ལ་དུས་ནམ་གྱི་ཚེ་ན་རྫོགས་སྨིན་སྦྱངས་གསུམ་བྱས་པའི་ཚེ་བྱའོ། །ཞེས་
པ་ཤུགས་བསྟན་ཡོངས་གཅོད་ཀྱི་དམིགས་བསལ་ཞེས་པ། གཞུང་གི་གཅོད་མཚམས་མ་
དག་པ་ལ་བཤད་པ་ཕྱིན་ཅི་ལོག་བྱེད་ཅེས་པ་ཡིན་ནོ། །ལམ་གྱི་བྱ་བ་བྱ་བདེའི་ཕྱིར་བྱང་
ཆུབ་སེམས་དཔའ་རྣམས་ཀྱི་མངོན་རྟོགས་ནི་ལམ་གྱི་རྣམ་པ་ཤེས་པ་ཉིད་ཀྱིས་བསྡུས་
པ་ཉིད་ཅེས་བྱའོ། །གསེར་ཕྲེང་ཚིག་ཟིན་ལ་སྐྱེད་པ་བྱང་སེམས་རང་རྒྱུད་ལ་སྐྱེད་པ་ཡིན་
པས། བསྐྱེད་བྱའི་ལམ་འོག་མ་ཉན་རང་གི་ལམ་གཉིས་ཉན་རང་གི་ལམ་བཏགས་པ་ངང་།
དེའི་སངས་རྒྱས་ཀྱི་ལམ་མཚན་ཉིད་པར་མ་ཟད་ཤེས་བྱར་བཤད་པའི་ལམ་གསུམ་གའང་
མཚན་ཉིད་པ་ཡིན་ཏེ། ལམ་དེ་གསུམ་དང་པོ་གཞན་ལ་སྟོན་ཚུལ་ཤེས་པ་ལ་སྦྱར་བའི་ཕྱིར།
དེ་དག་གཙོ་ཆེ་བ་ཡིན་གྱི་ཁྱབ་པ་མ་ངེས་ཏེ། མདོ་ལས། གང་ཡིན་པའི་ལམ་ཐམས་ཅད་
བསྐྱེད་པར་བྱ་ཞིང་ལམ་ཐམས་ཅད་ཤེས་པར་བྱའོ། །ཞེས་དང༌། རྣམ་བཤད་ལས། ལམ་
གསུམ་པོ་ཐམས་ཅད་དང་པོར་རྒྱུད་ལ་བསྐྱེད་པར་བྱ་ཞིང་། ཞེས་དང༌། རྟོགས་སྣང་ལས།
ལམ་ཐམས་ཅད་སྒོམ་བྱུང་གིས་བསྐྱེད་པར་བྱ་ཞིང་། ཞེས་གསུངས་པའི་ཕྱིར། དེས་ན་
ལམ་གསུམ་གྱི་རྟོགས་རིགས་གསུམ་རང་རྒྱུད་ལ་བསྐྱེད་པ་དང་། སྦྱོར་ལམ་གྱིས་དང་པོར་
ཤེས་པ་དང་། སྒོམ་བྱུང་གིས་བསྐྱེད་པ་དང་། དེ་གཞན་ལ་སྟོན་ཚུལ་ཤེས་པ་དང་། བདེན་

འགྲེལ་མཆན་སྐབས་དང་པོ། 51 རྣམ་མཁྱེན།
མེད་དུ་མངོན་སུམ་དུ་ཤེས་པ་དང་། ཐོས་བསམ་གྱིས་ཤེས་པ་ལ་སྦྱར་ན་ཡབ་སྲས་གསུམ་
དགོངས་པ་གཅིག་པའི་ཕྱིར། གསེར་ཕྲེང་ལས། དང་པོར་ལམ་གསུམ་གྱི་སྤངས་རྟོགས་
ཀྱི་རིགས་རང་རྒྱུད་ལ་མ་སྐྱེས་པ་ཐམས་ཅད་བསྐྱེད་པར་བྱ་ཞིང་། ཞེས་པས་གྲུབ་བོ། །བུ་
དང་བླ་མ་གཡག་པ་དཔོན་སློབ་གཉིས་སོགས་ཀྱིས། ཉི་སྣང་ལས། ཉན་ཐོས་དང་རང་
སངས་རྒྱས་རྣམས་ཀྱི་ཤེས་པ་དང་སྤངས་པ། ནས། སྡུག་བསྔལ་ལ་ཆོས་ཤེས་པའི་བཟོད་
པ་ཡིན་ནོ། །ཞེས་པར་བརྟེན་ནས་ཉན་རང་གི་སྤངས་རྟོགས་གཉིས་ས་དང་པོར་རྫོགས་ཟེར་
ཞིང་། བུས་བྱེད་པར་འདུ་བས་རྫོགས་ཟེར་ལ། ཕྱི་མ་གཉིས་ཀྱིས་འཁོར་བར་འཆིང་བྱེད་
ཀྱི་ཉོན་མོངས་ས་དང་པོ་ནས་སྤངས་པར། རྒྱུད་བླར། འཕགས་པའི་ན་དང་རྒ་བ་དང་།།
ཞེས་སོགས་ཀྱིས་བསྒྲུབ་ཅིང་། ཉོན་མོངས་དང་ཉོན་སྒྲིབ་དགྲ་བཅོམ་གྱིས་མ་སྤངས་པ།
དབུས་མཐའ་ལས། ཁྱབ་དང་ཉི་ཚེ་ལྷག་པ་དང༌། །ཞེས་པ་རྩ་འགྲེལ་སོགས་ཀྱིས་བསྒྲུབ་
ལ༑ རིགས་པ་མ་རིག་བག་ཆགས་ཀྱི་སས་ཡིད་ལུས་ལེན་པ་དང་། བག་ལ་ཉལ་གྱི་ཉོན་
སྒྲིབ་ཤེས་སྒྲིབ་ཡིན་ཞེས་བཤད་ནས། ཐེག་ཆེན་གྱི་སྤངས་རྟོགས་ཀྱི་རིགས་ས་དང་པོ་ནས་
རྫོགས་པ་དང༌། ས་བཅུའི་ཆོས་ཉིད་རྟོགས་པ་ཁྱད་མེད་པ་དང་རྒྱུན་མཐར་སྤངས་རྟོགས་
མཐར་ཕྱིན་ཟེར་བ། རྣམ་བཤད་དུ་ཉན་རང་དགྲ་བཅོམ་གྱིས་ཉོན་སྒྲིབ་མ་སྤངས་པ་ཤིང་
རྟ་ཆེན་པོ་ཐམས་ཅད་དང་འགལ་བ་དང་། མཐོང་ལམ་པས་ཉོན་སྒྲིབ་ཀུན་བཏགས་མ་སྤངས་
ན་དགེ་འདུན་དཀོན་མཆོག་ཏུ་མི་རུང་བ་དང༌། མ་རིག་བག་ཆགས་ཀྱི་ས་ཤིང་རྟ་ཆེན་པོ་
རྣམས་ཀྱིས་ཤེས་སྒྲིབ་ཏུ་མཛད་པ་དང༌། བག་ལ་ཉལ་གྱི་ཉོན་སྒྲིབ་ཤེས་སྒྲིབ་ཏུ་བྱས་པ་ངོ་
མཚར་བས་བཀག་པ་རྒྱས་པར་ཡིག་ཆ་རྣམས་སུ་གསལ་ལོ། །གསེར་ཕྲེང་ལས། ཉོན་
སྒྲིབ་སྤངས་པ་ས་བརྒྱད་པར་རྫོགས་ཏེ། དེ་ནས་ཉོན་ཡིད་གཏན་མི་འབྱུང་བའི་ཚུལ་གྱིས་
གནས་འགྱུར་བའི་ཕྱིར། གང་ཟག་གི་བདག་མེད་རྟོགས་པ་ས་དང་པོར་རྫོགས་ཏེ། ཞེས་
པ་འོད་ཟེར་མགོན་པོ་དང་རེད་མདའ་བ་ལྟར་ཡིན་ལ། རེད་མདའ་བས་ཐེག་ཆེན་གྱི་ཇི་ལྟ་

འགྲེལ་མཆན་སྐབས་དང་པོ། 52 རྣམ་མཁྱེན།
བ་རྟོགས་པ་ས་དང་པོ་དང་ཇི་སྙེད་པ་རྟོགས་པ་ས་བརྒྱད་པར་རྫོགས་པར་སྟོབས་ཐོབ་པས་
བཞག་ལ། སྤངས་པ་རྒྱུན་མཐའི་མཇུག་ཏུ་རྫོགས་ཟེར་པས། གསེར་ཕྲེང་དུ་ཇི་སྙེད་པ་
རྟོགས་པ་དང་ཤེས་སྒྲིབ་སྤངས་པ་གཉིས་ནི་སངས་རྒྱས་པ་ན་རྫོགས་གསུངས་པ་རང་ལུགས་
ཡིན་ནོ། །ཉ་ཊིཀ་ལས། རྒྱུན་དུ་ཞུགས་པ་དང་རང་སངས་རྒྱས་ཀྱི་བར་གྱི་ཤེས་པ་དང་
སྤོང་པ་གང་ཡིན་པ་དེ་ནི་མི་སྐྱེ་བའི་ཆོས་ལ་བཟོད་པ་ཐོབ་པའི་བྱང་ཆུབ་སེམས་དཔའི་བཟོད་
པ་ཡིན་ནོ། །ཞེས་མདོར་གསུངས་ཤིང་ཨརྱས་བཟོད་པ་གང་ཡིན་ཞེ་ན། སྡུག་བསྔལ་ལ་
ཆོས་ཤེས་པའི་བཟོད་པའོ། །ཞེས་སོ། །གནོད་འཇོམས་སུ། མི་སྐྱེ་བའི་བཟོད་པ་ས་བརྒྱད་
པ་ལ་བཤད་ནས་དེར་རྫོགས་གསུངས་ཏེ། དད་པའི་རྗེས་འབྲང་ནས་རང་སངས་རྒྱས་ཀྱི་
བར་གྱི་ཤེས་པ་དང་སྤོང་བ་གང་ཡིན་པ་དེ་ནི་བྱང་ཆུབ་སེམས་དཔའ་མི་སྐྱེ་བའི་ཆོས་ལ་བཟོད་
པ་ཐོབ་པའི་བཟོད་པ་ཡིན་ནོ། །ཞེས་བྱ་བ་ནི་བྱང་ཆུབ་སེམས་དཔའི་ཤེས་རབ་ཀྱི་ཆེ་བ་བསྟན་
པ་སྟེ། ཉན་ཐོས་དང་རང་སངས་རྒྱས་ཐམས་ཅད་ཀྱི་དགྲ་བཅོམ་པའི་ལམ་གྱི་འབྲས་བུའི་
ཤེས་པ་དང་ཉོན་མོངས་པ་ཐམས་ཅད་སྤངས་པ་རྣམས་ནི་ས་བརྒྱད་པ་ལ་ཞུགས་པ་མི་སྐྱེ་
བའི་ཆོས་ལ་བཟོད་པ་ཙམ་ཉིད་ཀྱིས་མཐར་གཏུགས་པར་འགྱུར་ཏེ། དེ་དག་གི་ཤེས་པ་དང་
སྤངས་པ་ནི་བཟོད་པ་དེ་ལས་ལྷག་པ་མེད་དོ། །དེ་ཕན་ཆད་ནི་བྱང་ཆུབ་སེམས་དཔའ་རྣམས་
རྣམ་པ་ཐམས་ཅད་དུ་ཉོན་མོངས་པ་མེད་དོ། །ཞེས་བཤད་པས་རྫོགས་པའི་དོན་ས་བརྒྱད་
པར་ཐོབ་པའི་སྤངས་རྟོགས་དེ་ལས་ལྷག་པ་ཉན་རང་དགྲ་བཅོམ་ལ་མེད་ཀྱི་དེར་དེའི་སྤངས་
རྟོགས་ཀྱི་རིགས་རྫོགས་པའམ་དེ་ཐོབ་པས་དེ་དག་གི་སྤངས་རྟོགས་ཀྱི་དོན་མཐར་ཕྱིན་པ་
ཙམ་ལ་དེ་སྐད་ཟེར་རོ། །དེས་ན་ཨརྱའི་ལྟར་མི་ལེགས་ཀྱི། གནོད་འཇོམས་ལྟར་ཤིན་ཏུ་
ལེགས་སོ། ཞེས་པ་ལྟར། རྟོགས་སྣང་དུ། དེ་འདྲ་བའི་ས་བདུན་པ་མན་ཆད་དུ་མི་རྫོགས་
ཏེ༑ ནས། ཉོན་ཡིད་ཀྱི་རྒྱུན་ཆད་པའི་མ་མཐའ་ཐེག་ཆེན་ལ་ས་བརྒྱད་པར་བཤད་པའི་
ཕྱིར་དང༌། ཞེས་ས་བརྒྱད་པར་ཉན་རང་གི་སྤང་རྟོགས་གཉིས་ཀ་རྫོགས་པར་གསུངས་པ།

འགྲེལ་མཆན་སྐབས་དང་པོ། 53 རྣམ་མཁྱེན།
སྔ་མ་དེ་དག་གི་བཤད་པ་བཀོད་པ་ཙམ་ལས་རྗེ་ཡབ་སྲས་གཉིས་ཀྱི་བཞེད་པ་མིན་ཏེ། གཞུང་
དེ་དག་ཏུ་སྒྲིབ་གཉིས་གཅིག་ཆར་སྤངས་པར་ལན་དུ་མར་གསུངས་པའི་ཕྱིར་རོ། །དེ་དགག་
ཚུལ་རྣམ་བཤད་ལས། འགྲེལ་ཆེན་དུ་ཁམས་གསུམ་གྱི་སྒོམ་སྤང་ཉོན་མོངས་བཅུ་དྲུག་
གི་དབྱེ་བ་མཛད་ནས། དེ་ཡང་འགྲེལ་ཆེན་དུ། མཐོང་བ་དང་སྒོམ་པའི་ལམ་ལ་ཡོངས་
སུ་སྦྱོང་བའི་ཆོས་ཀྱི་དབྱེ་བས་རབ་ཏུ་དགའ་བ་ལ་སོགས་པའི་ས་བཅུར་རྣམ་པར་བཞགགོ།
ཞེས་གསུངས་པས། ས་བཅུ་བའི་གནས་སྐབས་ན་ཡང་ཉོན་སྒྲིབ་ཡོད་པར་བཤད་དོ། །ཞེས་
སྤངས་པ་ས་བརྒྱད་པར་རྫོགས་པ་བཀག་ཅིང༌། ཉི་སྣང་ལས། རིགས་དང་དབང་བོ་དང་
ཚོགས་ཁྱད་ཞུགས་པར་འགྱུར་བའི་ཕྱིར་རོ། །བྱང་ཆུབ་སེམས་དཔའི་བཟོད་པའི་བྱེད་པར་
གཞན་རྣམས་ཀྱི་རྟོགས་པའི་བྱེད་པ་མ་ལུས་པ་འདུས་པར་འགྱུར་བའི་ཕྱིར། ཞེས་པ་ལྟར་
སྔར་ཉི་སྣང་དུ་བཟོད་པའི་བྱེད་པར་འདུ་བར་གསུངས་ལ། རྟོགས་པའི་ཚད་འདི་ཙམ་མ་
ཡིན་ནོ། །ཞེས་བྱ་བ་ནི་རྣམ་གྲངས་གཞན་ཡིན་ནོ། །ཞེས་པས་བདག་མེད་རྟོགས་པའི་རིགས་
རྫོགས་པ་ལ་དེའི་ནུས་པ་རྫོགས་དགོས་པས་བྱེད་པར་འདུ་བའམ་རྟོགས་པའི་ངོ་བོ་ཙམ་རྫོགས་
པ་རྟོགས་རིགས་རྫོགས་པའི་ཚད་མིན་གསུངས་པས། ཡིག་ཆ་གཞན་གྱིས་ཉོན་ཡིད་མི་འདོད་
པས་བཀག་པ་ལེགས་སོ། །ལོ་ཆེན་གྱིས། རྒྱུད་བླའི་འགྲེལ་བར། རྣམ་པར་མི་རྟོག་པའི་
ཡེ་ཤེས་ཀྱིས་བསྡུས་པའི་ལམ་ཤེས་ས་བརྒྱད་པར་རང་གི་ངང་གིས་འབྱུང་བར་གསུངས་པ་
ལ་བརྟེན་ནས། ཉན་རང་གི་ལམ་གྱི་གཟུགས་བརྙན་ནམ་རྟོགས་རིགས་ས་བརྒྱད་པ་མན་
ཆད་བསྐྱེད་ན་འབད་རྩོལ་དགོས་པས་ཐེག་དམན་དུ་ལྟུང་བས། ཉི་སྣང་གི་ཆོས་བཟོད་ཀྱང་
ཐེག་དམན་གྱི་ཡིན་ལ། ས་བརྒྱད་པར་འབད་རྩོལ་རགས་པ་ཞི་བས་དེ་ནས་ཉན་རང་གི་
རྟོགས་རིགས་རྣམས་བསྐྱེད་པས། དེའི་སྤངས་རྟོགས་ཀྱང་ས་བརྒྱད་པར་རྫོགས་ཟེར་བ། རྣམ་
བཤད་དུ་མཐོང་ལམ་གྱི་ནུས་མཐུ་བསྟན་པ་ཙམ་ཡིན་པས་ཐེག་དམན་ལ་སྦྱར་བ་མི་འཐད་
པ་དང་། རིགས་ངེས་ཀྱིས་ཀྱང་ས་བརྒྱད་པ་མན་ཆད་དུ་མི་རྟག་སོགས་མངོན་སུམ་དུ་མ་

འགྲེལ་མཆན་སྐབས་དང་པོ། 54 རྣམ་མཁྱེན།
རྟོགས་ན་མཐོང་སྤང་ཡང་སྤང་མི་ནུས་པར་ཐལ་བ་སོགས་ཀྱིས་དགག་པས་སླའོ། །རང་
ལུགས་ནི། རྣམ་བཤད་ལས། དེ་ལྟ་མིན་པར་དམན་ལམ་སྔོན་དུ་མ་སོང་བའི་བྱང་སེམས་
འཕགས་པས་ཉོན་སྒྲིབ་ཀྱི་ས་བོན་ཟད་པར་སྤངས་པ་དང་། དེའི་རྣམ་གྲོལ་ལམ་སངས་རྒྱས་
མ་ཐོབ་པར་མི་འབྱུང་བ་སློབ་དཔོན་གྱི་ཡང་བཞེད་པ་ཡིན་ནོ། །ཞེས་པ་ལྟར། དམན་ལམ་
སྔོན་དུ་མ་སོང་བའི་ཉན་རང་གི་སྤངས་རྟོགས་ཀྱི་རིགས་སངས་རྒྱས་ཀྱི་སར་རྫོགས་ལ། དམན་
ལམ་སྔོན་སོང་གིས་རང་རང་གི་དགྲ་བཅོམ་ཐོབ་པ་ན་རང་རང་གི་སྤངས་རྟོགས་ཀྱི་རིགས་
རྫོགས་པར་ཡིག་ཆ་གཞན་གྱིས་གསུངས་པ་ལྟར། སྒོ་མང་ཡིག་ཆ་གསར་བར་གསུངས་
ལ༑ ཡིག་ཆ་རྙིང་བར་རང་རྒྱལ་དགྲ་བཅོམ་གྱིས་རང་རྒྱལ་གྱི་སྤངས་རྟོགས་རྫོགས་ཀྱང་།
དེའི་སྤངས་རྟོགས་ཀྱི་རིགས་མ་རྫོགས་པར་གསུངས་པ། རྣམ་བཤད་ལས། གང་ཟག་གི་
བདག་མེད་རྟོགས་པའི་ནུས་པ་མ་ལུས་པ་མཐོང་ལམ་དུ་རྫོགས་པའི་དོན་ནི་མ་ཡིན་ནོ། །ཞེས་
པར་ཐུགས་རྩེ་གཏད་ཀྱང༌། ཡིག་ཆར། ཉན་ཐོས་ཀྱི་རྟོགས་རིགས་རྫོགས་ན་གང་ཟག་
གི་བདག་མེད་རྟོགས་པའི་རིགས་རྫོགས་པས་མ་ཁྱབ། ཅེས་པ་ལེགས་བཤད་ཆེན་པོ་ཡིན་
ཏེ༑ སྔ་མ་ནི་ཉན་རང་གི་སྤངས་རྟོགས་དེ་དག་གི་ཚད་རྫོགས་པར་ཐོབ་པ་ལ་བྱེད་པ་ཉི་
སྣང་གི་དོན་དང༌། ཕྱི་མ་རྫོགས་པ་ལ་དེའི་ནུས་པ་རྫོགས་དགོས་པ་རྣམ་བཤད་ཀྱི་དོན་ཡིན་
ནོ༑ ༑དེས་ན་ཐལ་འགྱུར་བ་དང་ལེགས་ལྡན་གྱིས་ས་བརྒྱད་པ་ནས་ཉན་རང་གི་སྤངས་རྟོགས་
ཀྱི་རིགས་རྫོགས་པར་འདོད་དམ་སྙམ་ལ། རྟོགས་རིགས་འདྲ་བའི་ལུགས་ལ། ཉན་ཐོས་
དགྲ་བཅོམ་གྱིས་རང་རྒྱལ་གྱི་སྤངས་རྟོགས་ཀྱི་རིགས་རྫོགས་སམ་དཔྱད། སྤྱིར་བཏང་
དམིགས་བསལ་གྱི་མཚམས་སྔར་ལྟར་སྒྲས་ཟིན་ལ་སྦྱོར་ལ། གསེར་ཕྲེང་ལས། གཞུང་
འདི་ལ་དམིགས་བསལ་གྱི་རྣམ་བཞག་བྱེད་པ་ནི་མི་འཐད་དེ། གསུངས་པ་སྔར་རིན་ཆེན་
བང་མཛོད་ཀྱི་བཤད་པ་བཀོད་པ་ལྟར། བུ་ཉ་སོགས་ཀྱིས་ཀྱང་ཡང་དག་མཐའ་མངོན་དུ་
མི་བྱ་ཞེས་པ་སྤྱིར་བཏང་དང་། སྨོན་ལམ་རྫོགས་པར་མ་བྱས་པ་སོགས་དམིགས་བསལ་

འགྲེལ་མཆན་སྐབས་དང་པོ། 55 རྣམ་མཁྱེན།
དུ་བྱས་པ་མི་འཐད་ཅེས་པ་ཡིན་ནོ། །སྨོན་ལམ་རྫོགས་ཚད། བུ་ཉ་སོགས་ཀྱིས་ཆོས་ཉིད་
ལ་མཉམ་པར་བཞག་བཞིན་དུ་གཞན་དོན་འབད་མེད་ལྷུན་གྲུབ་དུ་བྱེད་ནུས་པར་བྱས་པ། རྣམ་
བཤད་ལས། ཆོས་སྐུ་མ་ཐོབ་བར་དུ་ཆོས་སྐུ་མངོན་དུ་མི་བྱའོ། །ཞེས་པར་འགྱུར་ཞེས་
བཀག་ལ། གསེར་ཕྲེང་ལས། གཞན་དོན་འབད་མེད་དུ་འགྲུབ་པར་གྱུར་ཅིག་ཅེས་པ་གྲུབ་
པའོ། །ཞེས་དང༌། རྟོགས་སྣང་ཡང་དེ་ལྟར་ཡིན་ནམ་དཔྱད། སེམས་ཅན་སྨིན་པའི་ཚད་
ཀྱང་བུ་ཉ་གཉིས་ཀའི་ཊིཀྐར། གདུལ་བྱའི་སེམས་ཅན་རྣམས་སྒྲིབ་པ་ཅི་རིགས་སྤོང་རུང་
དང་གཉེན་པོ་སྐྱེ་རུང་དུ་བྱས་པ་དང༌། ཞེས་དང༌། གསེར་ཕྲེང་ལས། སེམས་ཅན་གྱི་
རྟེན་རྨ་དང་ཁ་ཟས་ལྟ་བུ་འདིར་ཡང༌། ཞེས་དེ་ལྟར་གསུངས་པ། སྔར་ལྟར་འཁོར་གྱི་ཐོག་
མའི་གདུལ་བྱ་ལ་སྦྱར་ན་རུང་ཡང་། སྤྱིར་ཡིན་ན་རོལ་མཚོ་ལྟར་སྟོན་པས་གདུལ་བྱ་ལམ་
ལ་མ་བཀོད་པར་ཐལ་ལོ། །རོང་ཊིཀ་པས། བྱང་སེམས་ལམ་གྱི་གདུལ་བྱ་རྫོགས་པ་སེམས་
ཅན་སྨིན་པའི་ཚད་དང༌། སངས་རྒྱས་རང་སྣང་ལ་ཞིང་དག་པ་རབ་འབྱམས་འབའ་ཞིག་
གཟིགས་པ་སངས་རྒྱས་ཀྱི་ཞིང་སྦྱངས་པའི་ཚད་ཟེར་པ། རྣམ་བཤད་དུ་སྔ་མ་སངས་རྒྱས་
ཁོ་ནར་ཡོད་པས་བཀག་ལ། ཕྱི་མ་མ་དག་པའི་ཞིང་སངས་རྒྱས་ཀྱིས་མ་གཟིགས་པར་ཐལ་
བས་བཀག་ནས། རང་ལུགས་ལ། སྔ་མ་སྨོན་ལམ་རྫོགས་པའི་ཚད་སྔར་ཚིག་དོན་དུ་བཤད་
པ་ལྟར་ཡིན་ལ། བར་བ་སེམས་ཅན་སྨིན་པའི་ཚད་ནི། རང་སངས་རྒྱས་པའི་འཁོར་གྱི་
ཐོག་མར་ཆོས་ཚིགས་བཅད་རེ་བསྟན་ནས་འཕགས་ལམ་ལ་འགོད་རྒྱུའི་གདུལ་བྱར་དེ་ལྟར་
བསྟན་ནས་འཕགས་ལམ་ལ་འགོད་པ་ནི། ཀུན་སློང་གི་རྟོག་པ་ལྡོག་པ་སོགས་ལ་རག་ལས་
ཤིང་ཤེས་སྒྲིབ་སྤངས་པའི་ཞི་བའི་དབྱིངས་མངོན་དུ་བྱས་པ་ལ་ལྟོས་པས། དེ་འདྲའི་གདུལ་
བྱ་སྨིན་གྲོལ་གཉིས་ལས་སྨིན་ལམ་ལ་བཀོད་ཟིན་པའམ་འགོད་ནུས་པ་ཡིན་ལ། ཞིང་སྦྱངས་
པའི་ཚད་ཀྱང་། ཞིང་གང་ཡིན་གྱི་ལོངས་སྤྲུལ་གྱི་ཞིང་ཁྱད་པར་ཅན་འགྲུབ་པའི་དགེ་བའི་
རྩ་བའི་ནུས་པ་ཡོངས་སུ་རྫོགས་པ་ལ་བྱ་ཞེས་གསུངས་སོ། །འདིར་བསྟན་ཡང་དག་མཐའ་

འགྲེལ་མཆན་སྐབས་དང་པོ། 56 རྣམ་མཁྱེན།
ནི༑ རྟོགས་སྣང་ལས། ཆོས་ཉིད་ཙམ་ལ་ཡང་དག་པའི་མཐའ་ཞེས་བྱ་ཞིང་དེ་ཉིད་མངོན་
དུ་བྱས་པའི་ཚད་ནི། དེ་ལ་རྟག་ཏུ་མཉམ་པར་བཞག་པ་ཡིན་ལ། ས་བརྒྱད་པ་ནས་དེ་ལ་
རྟག་ཏུ་མཉམ་པ་འཇོག་ནུས་པ་ཡིན་ནོ། །ཞེས་པ་མཁས་པ་གཡག་གཞོན་གཉིས་ལྟར་ཡིན་
ལ༑ བུ་ཉ་གཉིས་ཀྱིས་ཆོས་ཉིད་དྲི་བྲལ་གྱི་འགོག་པ་ལ་བྱས་ནས་དེ་ཐོབ་ནས་མངོན་དུ་བྱས་
པར་བཞག་པ་ནི། རྣམ་བཤད་ལས། སངས་རྒྱས་མ་ཐོབ་བར་དུ་སངས་རྒྱས་མངོན་དུ་
མི་བྱའོ། །ཞེས་པའི་དོན་དུ་འགྱུར་བས་འཐད་པར་དཀའོ། །ཞེས་གསུངས་ལ། གསེར་
གླིང་བས་ཆད་པའི་མྱང་འདས་ལ་བྱས་པ་ཡང་རྫོགས་སྨིན་སྦྱངས་གསུམ་བྱས་རྗེས་སུ་མངོན་
དུ་མི་བྱེད་པས་བཀག་གོ །གསེར་ཕྲེང་དུ་ཡང་བཀག་གོ །རྟོགས་སྣང་ལས། ཆོས་ཉིད་
ལ་རྟག་ཏུ་མཉམ་པར་འཇོག་ནུས་ཀྱང་དག་པ་གཉིས་ལྡན་གྱི་ཆོས་ཉིད་ལ་རྟག་ཏུ་མཉམ་པར་
འཇོག་ནུས་པ་མིན་པའི་ཕྱིར་རོ། །ནས། མཉམ་པར་འཇོག་ནུས་པ་ཙམ་ཆོས་མ་འདྲེས་
པ་ཡིན་མི་དགོས་པའི་ཕྱིར། ཞེས་བྱང་སེམས་ཀྱིས་དྲི་བྲལ་གྱི་ཆོས་ཉིད་ལ་རྟག་ཏུ་མཉམ་
པར་འཇོག་མི་ནུས་ཀྱང༌། ཆོས་ཉིད་ལ་ས་བརྒྱད་པ་ནས་དེ་ལྟར་ནུས་ཀྱང་ཐབས་མཁས་
པས་མི་འཇོག་ཅེས་པ་རེད་མདའ་བའི་བཤད་པ་ཡིན་པས། རྣམ་བཤད་ལས། མཉམ་པར་
བཞག་ནུས་མི་ནུས་ཀྱི་ཁྱད་པར་འབྱེད་པ་ནི་བཞད་གད་བྱ་བར་རིགས་སོ། །ཞེས་སེམས་
བསྐྱེད་པ་ནས་དེ་ལ་རྟག་ཏུ་མཉམ་པར་འཇོག་ནུས་པ་མེད་པས་དེ་ལ་དེ་ལྟར་གདམས་པ་དགོས་
པ་མེད་ཅེས་བཀག་ནས། འདིར་ནི་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཞི་བའི་
དབྱིངས་དེ་ཉིད་ཡིན་ལ། ཞེས་པ་གསུམ་ལྡན་གྱི་ཡང་དག་མཐའ་ཡིན་པ་གོང་གི་སྒྲུབ་ཚུལ་
གྱི་ཤེས་ལ། དེ་ལ་བརྟེན་ནས་བསོད་གྲགས་པ་དང་རྗེ་བཙུན་པ་སོགས་ཀྱིས་འདིར་བསྟན་
ཡང་དག་མཐའ་ལ་གསུམ་ལྡན་གྱི་དེས་ཁྱབ་ཅིང་། དེ་ཐེག་པ་གསུམ་གའི་གང་ཟག་གི་རྒྱུད་
ལ་ཡོད་ཀྱང༌། དེ་དག་གི་རྒྱུད་གྱི་དེ་མེད་ཟེར། སྒོ་མང་ཡིག་ཆ་གཉིས་ཀར། གསེར་
ཕྲེང་ལས། དེས་ན་མཚན་མ་མེད་པའི་དབྱིངས་དེ་ཉིད་མངོན་དུ་བྱེད་པའི་དུས་ཀྱིས་མི་གནས་

འགྲེལ་མཆན་སྐབས་དང་པོ། 57 རྣམ་མཁྱེན།
པ་དང་ཆད་པའི་མྱང་འདས་གཉིས་སུ་འགྱུར་བའི་ཚུལ་འདི་ནི་ཁོ་བོས་ལེགས་པར་བརྟགས་
པའོ། །ཞེས་པ་ལྟར། མི་གནས་པའི་མྱང་འདས་ཆོས་གསུམ་རྫོགས་རྗེས་སུ་མངོན་དུ་བྱེད་
པར་གདམས་ཤིང་། ཆད་པའི་དེ་བཀག་པ་ཁོ་ནར་གདམས་པས། དེ་གཉིས་ཀྱང་འདིར་
བསྟན་གདམས་དོན་གཙོ་བོར་གྱུར་བའི་དེ་ཡིན་པར་གསུངས་སོ། །གདམས་ཚུལ། སེམས་
བསྐྱེད་པ་ནས་བཟུང་སྟེ་ཆོས་གསུམ་མ་རྫོགས་པར་མངོན་དུ་མི་བྱ། ཞེས་གདམས་པས།
ཡུལ་ལ་སེམས་བསྐྱེད་མ་ཐག་པ་དང༌། ས་བརྒྱད་པ་བ་གཉིས་ཡོད་དམ་དཔྱད། མངོན་
དུ་བྱས་ཚད། སེམས་ཅན་གྱིས་ཞི་བདེས་ཐུགས་འཕྲོག་ནས་རང་གི་བསམ་ངོ་ལ་ལྟོས་ཏེ་
འདིར་བསྟན་ཡང་དག་མཐའ་ལ་སླར་མི་ལྡང་བའི་ཚུལ་གྱིས་སྙོམས་པར་ཞུགས་པ་དང་།
ཐེག་ཆེན་གྱིས་དེ་ལ་སླར་མི་ལྡང་བའི་ཚུལ་གྱིས་སྙོམས་པར་ཞུགས་པ་ལ་བྱའོ། །རྣམ་བཤད་
དུ༑ འགོག་བདེན་སྟོང་ཉིད་དུ་འདོད་པའི་ལུགས་ལ་ཡང་དག་མཐའ་ཆོས་ཉིད་འབའ་ཞིག་
ལ་བྱ། ཞེས་པ། འདིར་བསྟན་ཡང་དག་མཐའ་ལ་སྟོང་ཉིད་ཀྱིས་ཁྱབ་པའི་དོན་ནོ། །གསུམ་
པ༑ རྣམ་མཁྱེན་གྱིས་སངས་རྒྱས་ཀྱི་མངོན་རྟོགས་བསྡུས་ཚུལ་ལ་གཉིས། དང་པོ་ཞུ་བ་
ནི༑ བཅོམ་ལྡན་འདས། རྒྱུ་མཚན་དང་དགོས་པ་ཅིའི་སླད་དུ་རྣམ་པ་ཐམས་ཅད་མཁྱེན་
པ་ཉིད་ཀྱིས་རྟེན་སྔོན་གྱི་སངས་རྒྱས་རྣམས་ཇི་ལྟར་གཤེགས་པ་དེ་བཞིན་དུ་ཕྱིན་པས་དེ་བཞིན་
གཤེགས་པ་མཆོད་པར་འོས་པའི་དགྲ་བཅོམ་པ་ཚོགས་གཉིས་ཡང་དག་པར་རྫོགས་པའི་
སངས་རྒྱས་ཀྱི་མངོན་རྟོགས་བསྡུས་པ་ལགས། གཉིས་པ་ལན་ནི། རབ་འབྱོར་རྣམ་
པ་ཁ་དོག་དབྱིབས་སོགས་ངོ་བོ་གང་དག་དང༌། མཚོན་བྱེད་རྟགས་དུ་བ་ལྟ་བུ་འབྲས་བུ་
གང་དག་དང༌། མཚན་མ་བུད་ཤིང་ལྟ་བུ་རྒྱུ་གང་དག་གིས་གཟུགས་ནས་རྣམས་མཁྱེན་
བར་གྱི་ཆོས་རྣམས་རབ་ཏུ་བརྗོད་པ་སྟེ་སྟོན་པའི་རྣམ་པ་ངོ་བོ་དེ་དག་དང་རྟགས་འབྲས་
བུ་དེ་དག་དང་མཚན་མ་རྒྱུ་དེ་དག་གི་ཆོས་ཉིད་ཇི་ལྟ་བ་བཞིན་མཁྱེན་པས་དེ་བཞིན་
གཤེགས་པས་ཐུགས་སུ་ཆུད་དེ། རྒྱུ་མཚན་དེའི་ཕྱིར་ཆོས་ཉིད་ཇི་བཞིན་སྟོན་པས་དེ་

འགྲེལ་མཆན་སྐབས་དང་པོ། 58 རྣམ་མཁྱེན།
བཞིན་གཤེགས་པ། ཉོན་མོངས་སྤངས་པས་དགྲ་བཅོམ་པ། ཆོས་ཀུན་མངོན་པར་བྱང་
ཆུབ་པས་ཡང་དག་པར་རྫོགས་པའི་སངས་རྒྱས་ཀྱི་མངོན་རྟོགས་ནི་རྣམ་པ་ཐམས་ཅད་
མཁྱེན་པ་ཉིད་ཀྱིས་བསྡུས་པ་ཉིད་ཅེས་བྱའོ། །གཉིས་པ་ཡུམ་བསྡུས་པའི་ཤེས་བྱེད་ནི།
ཡུམ་བར་མ་ལས་གསུངས་པ་དེ་བཞིན་དུ། མདོར་བསྡུས་པ་བརྒྱད་སྟོང་བ་ལས་ཀྱང་།
ཉན་ཐོས་ཀྱི་ས་དེའི་བཞེད་དོན་ཉེར་ཞི་སོགས་ལ་སློབ་པ་སྟེ་སྒྲུབ་པར་འདོད་པས་ཀྱང་ཡུམ་
ཤེར་ཕྱིན་གཞི་ཤེས་ལ་བསླབ་པར་བྱ། ཞིར་བྱ་བ་ལ་སོགགས་པས་རང་རྒྱལ་བྱང་སེམས་
སངས་རྒྱས་ཀྱི་ས་སྟེ་བཞེད་དོན་སྒྲུབ་པར་འདྀ་ད ་ཟས་ཞེས་སྦྱར་རོ། །ཉ་ཊི ཀ་ལས། ས་ནི་
མཁྱེན་གསུམ་ལ་སློབ་དཔོན་འཆད་དོ། །ཆོས་རྗེ་འཇམ་གསེར་སོགས་ས་ནི་ལམ་དང་འབྲས་
བུ༑ ཤེར་ཕྱིན་ནི་གཞི་ཤེས་སོགས་ཞེས་གསུངས་སོ། །གསུངས་ལ། གསུམ་པ་རྒྱས་
པར་ཁ་འཕངས་པ་ནི། རྒྱས་པ་སྟོང་ཕྲག་བརྒྱ་བ་ལས་ཀྱང་འབྲས་གནས་བཞི་དང་ས་བཅུ་
དང་སངས་རྒྱས་ཀྱི་ཡོན་ཏན་རྣམས་ཐོབ་པར་འདོད་པས་ཞེས་རྒྱ་ཆེར་གསུངས་སོ། །གསེར་
ཕྲེང་དུ། ཉི་ཁྲིའི་འགྲེལ་བ་གཉིས་སུ་བསྡུས་རྒྱས་གཉིས་མེད་ཀྱང༌། འདིར་བསྟན་པ་ཡུམ་
གསུམ་གྱི་རྒྱན་དུ་འགྲེལ་འདོད་དང་། བསྡུས་འབྲིང་རྒྱས་པའི་ཁྱད་པར་བརྗོད་བྱ་ཕུང་བོ་
ལྔར་བསྡུས་ཤིང་ཚིག་ཀྱང་བསྡུས་པ་དང་པོ་དང༌། དོན་རྒྱས་ལ་ཚིག་ཅུང་ཟད་བསྡུས་པ་
བར་མ་དང་། གཉིས་ཀ་རྒྱས་པ་ཐ་མར་གསུངས་སོ། །བརྗོད་བྱ་འགྲེལ་རྐང་བརྒྱ་རྩ་བརྒྱད་
དུ་ཕྱེ་བ་ནི། ཕུང་བོ་ལྔ། ཁམས་བཅོ་བརྒྱད། རེག་པ་དྲུག ཚོར་བ་དྲུག ཁམས་དྲུག།
རྟེན་འབྲེལ་བཅུ་གཉིས་ཏེ། ཀུན་ཉོན་ཕྱོགས་ཀྱི་ང་གསུམ་དང་། རྣམ་བྱང་ཕྱོགས་ལ་ལམ་
བརྒྱད་ལས། སྤྱོད་པའི་ལམ། ཕར་ཕྱིན་དྲུག་དང༌། ལྟ་བའི་ལམ། སྟོང་ཉིད་བཅོ་བརྒྱད་
དེ་ཉེར་བཞི། (༣༡)རྣལ་འབྱོར་གྱི་ལམ། བྱང་ཕྱོགས་སྡེ་ཚན་བདུན་དང༌། ཞི་གནས་
ཀྱི་ལམ། (3༣)བདེན་བཞི། (༣༣)བསམ་གཏན་བཞི། (༣༤)ཚད་མེད་བཞི།
(༣༥) གཟུགས་མེད་སྙོམས་འཇུག་བཞི། (༣༦)རྣམ་ཐར་བརྒྱད་( ༣༧)མཐར་གནས་

རྣམ་མཁྱེན།འགྲེལ་མཆན་སྐབས་དང་པོ། 59
སྙོམས་འཇུག་དགུ། ལྷག་མཐོང་གི་ལམ། (༣༨)རྣམ་ཐར་སྒོ་གསུམ། ཡོན་ཏན་ཁྱད་
ཅན་གྱི་ལམ། (༣༩)མངོན་ཤེས་དྲུག །དཔའ་བར་འགྲོ་བ། ནམ་མཁའ་མཛོད། དྲི་
མ་མེད་པ། (༤༠)སེངྒེ་རྣམ་བསྒྱིངས་ཏེ་ཏིང་ངེ་འཛིན་བཞི། (༤༡)གཟུངས་བཞི།
འབྲས་བུའི་ལམ། (43) སྟོབས་བཅུ། (༤༣)མི་འཇིགས་པ་བཞི། (༤༤) སོ་རིག་
བཞི། (༤༥)བྱམས་པ་ཆེན་པོ། (༤༦)སྙིང་རྗེ་ཆེན་པོ། (༤༧) མ་འདྲེས་པ་བཅོ་
བརྒྱད། གང་ཟག་གི་ལམ་ལ། (༤༨)རྒྱུན་ཞུགས།(༤༩)ཕྱིར་འོང་། (༥༠)ཕྱིར་
མི་འོང་། (༥༡)དགྲ་བཅོམ (༥༢) རང་རྒྱལ། (༥༣)གཞི་ཤེས། (༥༤)ལམ་
ཤེས། (༥༥)རྣམ་མཁྱེན་ཏེ་ང་ལྔའོ། །གསུམ་པ་ལུང་དོན་བཤད་པ་ལ་གསུམ། དང་
པོ་གཞི་ཤེས་ངོས་བཟུང་བ་ནི། མཁྱེན་གསུམ་བསྟན་པ་དེ་ལ་ཐམས་ཅད་ཤེས་པ་ཉིད་ནི།
ཁྱད་པར་གསུམ་དང་ལྡན་ཏེ། དམིགས་པ། གཟུགས་ལ་སོགས་པའི་ཆོས་ལ། རྣམ་པ་
མི་རྟག་པ་ལ་སོགས་པའི་ཆོས་བཅུ་དྲུག་གི་རྟེན་ཅན་ཏེ་ཡུལ་ཅན། དེས་ཡུལ་དེ་རྟོགས་
པའི་བྲལ་བའི་འབྲས་བུ་བདག་དུ་རྨོངས་པ་སྤངས་པ་ཅན་ཡིན་ནོ། །གཉིས་པ་ལམ་ཤེས་
ངོས་བཟུང་བ་ནི། ལམ་ཤེས་པ་ཉིད་ནི་དམིགས་པ་རྒྱུའི་ཐེག་པ་གསུམ་པོ་ཐམས་ཅད་
ཀྱིས་རང་རང་གི་སྤང་བྱ་ལས་ངེས་པར་འབྱུང་བའི་ལམ་ལ་དམིགས་པ་དང་། རྣམ་པ་
ཤེས་རབ་ཀྱིས་དེ་དག་རང་བཞིན་མེད་པར་ཤེས་ཤིང་ལམ་གྱི་བྱ་བ་བྱེད་ཀྱང་། ཐབས་ཀྱིས་
དེ་ཁོ་ན་ཉིད་ཡང་དག་མཐའ་མངོན་སུམ་དུ་མི་བྱེད་པའི་རྟེན་ཅན། བདག་པོའམ་སྐྱེས་
བུ་བྱེད་པའི་འབྲས་བུ་སེམས་ཅན་མ་བསྡུས་པ་འཁོར་དུ་སྡུད་ཅིང་ཚོགས་ལམ་བསྐྱེད་པ།
ལ་སོགས་པས་སྨིན་པ་སྦྱོར་ལམ་དང༌། གྲོལ་བ་མཐོང་སྒོམ་གྱི་བར་བྱེད་པ་ཅན་ཡིན་
ནོ༑ ༑རྣམ་བཤད་དང་རྟོགས་སྣང་དུ་འབྲོམ་དང་ཉ་ལྟར་དམིགས་རྣམ་ལ་མ་སྦྱར་བར་
ཐབས་ཤེས་ཙམ་ལ་སྦྱར་ཡང་། བུ་ཉ་ལྟར་གསེར་ཕྲེང་ལས་སྔར་ལྟར་གསུངས་སོ། །ཉས་
ཚིག་གསལ་ལྟར་ངེས་པར་འབྱུང་བའི་དོན་ཐེག་གསུམ་གྱི་མྱ་ངན་ལས་འདའ་ཚུལ་སྟོན་པ་

འགྲེལ་མཆན་སྐབས་དང་པོ། 60 རྣམ་མཁྱེན།
དང་དེ་ཁོ་ན་ཉིད་རང་ལུགས་དང་འདྲ། གསེར་གླིང་བས་དེ་ཁོ་ན་ཉིད་ཐེག་དམན་གྱི་མྱང་
འདས་ལ་བྱས་ཤིང་སྔ་མ་ནི་དེ་གསུམ་གྱི་ངེས་པར་འབྱུང་ཚུལ་ཤེས་པ་ལ་བྱེད་པས་མི་འཐད་
ལ༑ ཕྱི་མ་འདིར་བསྟན་ཡང་དག་མཐའ་ལ་བྱ་ཡི་དེ་ཙམ་ལ་མི་བྱའོ། །གསུམ་པ་རྣམ་
མཁྱེན་ངོས་བཟུང་བ་ནི། རྣམ་པ་ཐམས་ཅད་མཁྱེན་པ་ཉིད་ནི་དམིགས་པ་ཆོས་ཐམས་
ཅད་ལ་དམིགས་ནས། རྣམ་པ་བདེན་གྲུབ་ཀྱི་སྐྱེ་བ་མེད་པར་རྟོགས་པའི་རྟེན་ཅན་ཏེ་ཡུལ་
ཅན། དེའི་འབྲས་བུ་གཞན་དོན་ནམ་མཁའི་ཁམས་ཀྱི་མཐས་བཏུགས་པར་སེམས་ཅན་
གྱི་དོན་མཛད་པ་རྒྱུན་མི་འཆད་པ་དང༌། རང་དོན་རྟོགས་པའི་ཁྱད་པར་ཡང་དག་པ་
ཉིད་ཀྱི་མཐའ་ལ་སླར་མི་ལྡང་བའི་ཚུལ་གྱིས་མངོན་སུམ་དུ་རྟོགས་པ་དང༌། སྤངས་པའི་
ཁྱད་པར་མ་རིག་པའི་བག་ཆགས་ཀྱི་རིགས་འདྲ་ཕྱི་མ་དེ་ཉིད་ཀྱིས་སྲིད་པར་མཚམས་སྦྱོར་
བ་ཉིད་སྤངས་པ་ཅན་ཡིན་ནོ། །གསེར་གླིང་བས་རྣམ་རྟོག་སྔ་ཕྱི་མཚམས་སྦྱོར་བ་དང་།
བདག་མེད་མངོན་དུ་བྱས་པ་ཡང་དག་མཐའ་མངོན་དུ་བྱས་པའི་དོན་དུ་འཆད་པ་མི་འཐད་
དོ༑ ༑མཁྱེན་གསུམ་གྱི་དམིགས་རྣམ་གཉིས་མདོའི་དོན་དང༌། འབྲས་བུ་ནི་མཆོད་བརྗོད་
ཀྱི་དོན་ནོ། །འབྲས་བུ་ཕྱི་མ་གཉིས་ལམ་གཉིས་ཀྱི་ངོ་བོ་ཡིན་ཡང་སྔ་མ་སྔ་མ་ཕྱི་མ་རྣམས་
ཀྱི་རྒྱུར་གསེར་ཕྲེང་ལས་སོ། །བཞི་བ་དོན་བསྡུ་ནི། མཁྱེན་གསུམ་གྱིས་འཕགས་བཞིའི་
མངོན་རྟོགས་བསྡུས་པ་དེ་ལྟ་བས་ན་མངོན་པར་རྟོགས་པའི་རྒྱན་ནི་མཁྱེན་གསུམ་མཚོན་
ཕྱིར་གཞི་དང་གཉེན་པོ་དང་རྣམ་པ་མཐའ་དག་བསྡུས་པས། གསུམ་ག་བསྡུས་ཀྱང་
སྐྱོན་མེད་ལ། ཐེག་པ་གསུམ་གྱི་མངོན་པར་རྟོགས་པ་རིལ་བོ་སྟེ་རྫོགས་པར་བསྟན་པས།
ཕྱོགས་རེ་ཙམ་བསྡུས་པའི་སྐྱོན་ཀྱང་མེད་པ་ཡིན་ནོ། །ཞེས་བྱ་བའི་ལན་འདི་འཐད་པ་
ཡིན་ནོ། །

འགྲེལ་མཆན་སྐབས་དང་པོ། 61 རྣམ་མཁྱེན།
མདོ་དང་ཟློས་སྐྱོན་སྤངས་ནས་དགོས་པ་ཡོད་པར་བསྒྲུབ་པ།
གཉིས་པ་མདོ་དང་ཟློས་སྐྱོན་སྤངས་ནས་དགོས་པ་ཡོད་པར་བསྒྲུབ་པ་ལ། རྩོད་
པ་བཀོད་ནས་མཚམས་སྦྱར་བ་དང༌། རྩ་བ་དང་། འགྲེལ་བ་གསུམ། །དང་པོ་ནི། མཆོད་
བརྗོད་ཀྱིས་རྒྱན་རྩོམ་པར་དམ་བཅས་པ་ན་ཡུམ་མདོ་དང་བསྟན་བཅོས་ཀྱི་ཐུན་མོང་མ་ཡིན་
པའི་དགོས་པའི་ཁྱད་པར་མི་ཤེས་པའི་སྐྱེ་བོ་མོས་པ་ཡོད་ཀྱང་བློ་གྲོས་དམན་པ་དག་བཅོམ་
ལྡན་འདས་ཚིག་རྒྱས་པ་དང་འབྲིང་དང་མདོར་བསྡུས་པ་ལ་དད་པའི་སེམས་ཅན་དབང་
བོ་རྟུལ་འབྲིང་རྣོ་གསུམ་ལ་ཕན་འདོགས་པར་བཞེད་པ་ཐུགས་རྗེ་ཅན་དེ་ཉིད་ཀྱིས་རྒྱལ་
བའི་ཡུམ་རྒྱས་འབྲིང་དེ་དང་བསྡུས་པ་དེ་ལས་མངོན་པར་རྟོགས་པ་བརྒྱད་ཀྱི་རིམ་པ་
ཤེས་རབ་ཀྱི་ཕ་རོལ་ཏུ་ཕྱིན་པའི་དོན་མཐའ་དག་གསལ་བར་མཛད་པ་མ་ཡིན་ནམ་
སྟེ་ཡིན་པའི་ཕྱིར། རྒྱུ་མཚན་དེས་ན། བཅོམ་ལྡན་འདས་འཕགས་པ་མ་རྒྱལ་བ་སྟེ་
རྒྱལ་དཀའ་བའི་སྤང་བྱ་བདུད་བཞི་ལས་རྒྱལ་བ་བྱམས་པས་ཡང་མངོན་རྟོགས་བརྒྱད་པོ་
དེ་བསྟན་པ་ལ་དོན་ནམ་དགོས་པ་ཅི་ཞིག་ཡོད་《སྙམ་དུ་དོགས་པ་སྐྱེ་བས། དེས་མཚོན་
པའི་བརྗོད་བྱ་དང༌། ཉིང་དགོས་དང་། འབྲེལ་བ་གསུམ་མེད་སྙམ་པའི་ལོག་རྟོག་བཞི་
དང་། ཡོད་དམ་མེད་སྙམ་པའི་ཐེ་ཚོམ་བཞི་བསལ་བའི་ཕྱིར། ཞེས་རྣམ་བཅད་ཀྱི་དགོས་
པ་དང་། ཡོངས་གཅོད་ཀྱི་དགོས་པ་དབང་རྟུལ་གྱིས་ཐོས་བྱུང་གིས་ངེས་པ་དང་། དབང་
རྣོན་གྱིས་དགོས་སོགས་བཞི་ཕལ་ཆེར་ཡོད་སྙམ་པའི་དོན་ལ་ཐེ་ཚོམ་བསྐྱེད་པ་ཉིད་ཀྱིས་
བསྟན་བཅོས་འདི་ལ་འཇུག་པའི་ཐབས་ཀྱི་ཡན་ལག་ཏུ། མ་ཕམ་པ་རང་གི་བསྟན་བཅོས་
མངོན་རྟོགས་རྒྱན་ཀྱི་བརྗོད་པར་བྱ་བ་དངོས་པོ་བརྒྱད་དང༌། དགོས་པ་དེ་བདེ་བླག་ཏུ་
རྟོགས་པ་དང་། དགོས་པའི་ཡང་དགོས་པ་ཆོས་སྐུ་དང༌། འབྲེལ་བ་སྒྲས་མ་ཟིན་པར་
དགོས་པ་སོགས་ཀྱི་དོན་གྱི་ཁོང་ན་ཡོད་པ་རྣམས་གསུངས་སོ། །ཏེ་ནི་རྩ་བ་འདྲེན་པ་སྟེ་

འགྲེལ་མཆན་སྐབས་དང་པོ། 62 རྣམ་མཁྱེན།
འོག་མ་དག་ལ་ཡང་འདྲའོ། དགོས་འགྲེལ་ངག་གི་དགོས་པ། གཞོན་ནུ་མ་ལེན་གྱིས་དགོས་
སོགས་བཞི་ཡོད་པར་ཚད་མས་ངེས་ནས་འཇུག་པ་ཡིན་ཟེར། དུལ་ལྷ་དང༌། ཞི་འཚོས་
བརྩམས་པར་གྲགས་པའི་དབུ་མ་རྒྱན་གྱི་དཀའ་འགྲེལ་དུ། འདི་བརྩམ་བྱ་མ་ཡིན་ཏེ། དགོས་
སོགས་དང་མི་ལྡན་པའི་ཕྱིར། བྱ་རོག་སོ་རྟོགས་ཀྱི་བསྟན་བཅོས་བཞིན་ཞེས་པའི་སྦྱོར་བ་
ངན་པ་བཟློག་པ་ཡིན་ཟེར། བྲམ་ཟེ་བདེ་བྱེད་དགའ་བ་དང་། བུད་ངྷ་ཤྲི་དང་། ལོ་ཆེན་
གྱིས་དབུ་རྒྱན་ལྟར་བསྟན་བཅོས་ཀྱི་དབུར་བཀོད་པས་ལུས་མཛེས་པ་ཡིན་ཟེར། ཆོས་མཆོག་
གིས་དོན་འགྱུར་གྱི་ཐེ་ཚོམ་བཞི་བསྐྱེད་པ་ཡིན་ཟེར། དང་པོ་ངག་ཙམ་ལས་བརྗོད་བྱ་ངེས་
པ་མི་འཐད་དེ། སྐྱེས་བུའི་ངག་ལ་འཁྲུལ་བ་སྲིད། སྐྱེས་བུ་ཁྱད་པར་ཅན་གྱི་ངག་ངག་ཙམ་
གྱིས་རྟོགས་མི་ནུས། སྐྱེས་བུས་མ་བྱས་པའི་རིག་བྱེད་ཀྱི་ཚིག་མེད་པའི་ཕྱིར་དང། ཁྱད་
པར་དུ་ངག་དང་དོན་ལ་འབྲེལ་བ་གཉིས་མེད་དེ། རྫས་གྲུབ་ཀྱི་བདག་གཅིག་འབྲེལ་ཡིན་
ན༑ མེ་ཞེས་པའི་ཚིག་གིས་ཁ་ཚིག་བར་ཐལ་བ་དང༌། ངག་བརྗོད་འདོད་ཙམ་ལས་བྱུང་
བ་ཡིན་གྱི་དོན་ལས་མ་བྱུང་བའི་ཕྱིར། དེ་བྱུང་འབྲེལ་མིན་ནོ། །བུ་སྟོན་སོགས་ཀྱིས་གཉིས་
པ་དང་གསུམ་པ་འགོག་མོད། གསེར་ཕྲེང་ལས། གཉིས་པ་དགག་མི་རིགས་སོ། །གསུམ་
པ་ལ་མཛེས་པ་ཁོ་ན་དགོས་པར་འདོད་ན་དགག་རིགས་ཏེ། ནས། ཕལ་བའི་དགོས་པར་
འདོད་ན་མི་རུང་བ་མེད་དེ། ཞེས་དང༌། ཉ་ཊིཀ་ལས། དེ་ལྟར་བསྟན་བཅོས་རྩོམ་པའི་
སྐབས་སམ་བྱ་བ་འགོག་པ་བཟློག་པ། གཞུང་བཀོད་པ་མཛེས་པ། དབང་རྣོན་ལ་དེ་འདྲའི་
དོན་འགྱུར་གྱི་ཐེ་ཚོམ་བསྐྱེད་པ། དབང་རྟུལ་ལ་དེ་འདྲའི་ངེས་པ་སྐྱེས་པ། བསྟན་བཅོས་
དགོས་མེད་ཀྱི་ལོག་རྟོག་བཟློག་པ། འབྲེལ་མེད་ཀྱི་ལོག་རྟོག་བཟློག་པ། དུལ་ལྷའི་སུམ་
ཅུ་བའི་འགྲེལ་བཤད་དུ་བཤད་པ་ལྟར། ཉན་པ་པོ་སྤྲོ་བ་བསྐྱེད་པ་ཐམས་ཅད་དེའི་དགོས་
པའམ་བྱ་བའི་འབྲས་བུ་ཡིན་ལ། ཞེས། ཛྙ་ན་ཤྲཱིས་ངེས་པ་སྐྱེས་པ་དགོས་པར་བཤད་པ་
དང༌། བཅས་པ་འཐད་པར་གསུངས་པས། དེ་དག་གིས་རེ་རེ་ཙམ་དགོས་པར་མི་འཐད་

འགྲེལ་མཆན་སྐབས་དང་པོ། 63 རྣམ་མཁྱེན།
ལ༑ འོན་ཀྱང་སྐབས་འདིའི་དགོས་འབྲེལ་ངག་གི་དགོས་པ་འོག་ནས་འཆད་པ་ལྟར་དགོས་
སོ༑ ༑མཆོད་བརྗོད་ཀྱིས་དང་བ་བསྐྱེད་ནས་བསྟན་བཅོས་ཀྱི་དོན་ལ་དཔྱོད་པ་འཇུག་པས།
དགོས་འབྲེལ་ངག་མཆོད་བརྗོད་ཀྱི་འོག་ཏུ་བཀོད་པ་ཆོས་བཤེས་ཀྱི་དགོངས་པའོ། །སྤྱིར་
བདེན་ཚིག་ཐམས་ཅད་ལ་དགོས་སོགས་བཞི་ཡོད་པས། དཔེར་ན། བུམ་པར་ཆུ་ལོངས་
ཞེས་བརྗོད་པ་ན། ཆུ་ལེན་པ་བརྗོད་བྱ། དེ་ལས་དེ་ལེན་དགོས་པར་རྟོགས་པ་དགོས་པ།
བླངས་ནས་སྐྱེས་བུའི་སྐོམ་པ་སེལ་བ་ཉིང་དགོས། དེ་དག་ཕྱི་མ་སྔ་མ་དང་འབྲེལ་བ་འབྲེལ་
ཚུལ་ལོ། །བསྟན་བཅོས་ཀྱི་དགོས་སོགས་ཆོས་བཞི་དགོས་འབྲེལ་ངག་གི་བརྗོད་བྱ་དང༌།
ངག་ལས་དབང་རྣོན་ལ་དེ་བཞི་ཡོད་སྙམ་པའི་ཐེ་ཚོམ་སྐྱེས་པ་དང་། དབང་རྟུལ་ལ་དེ་དག་
ཡོད་ངེས་ཀྱི་ཐོས་བྱུང་སྐྱེས་པ་དགོས་པ་དང༌། དེ་ལས་བསྟན་བཅོས་ལ་འཇུག་པ་ཉིང་དགོས་
ཡིན་ལ། བསྟན་བཅོས་ཀྱི་དགོས་སོགས་བཞི་གཞུང་དུ་སྟོན་ནོ། །གཙོ་ཕལ་ལ་དངོས་བསྟན་
ཤུགས་བསྟན་དུ་བྱས་ན། གསེར་ཕྲེང་ལས། ཉིང་དགོས་ཙམ་དངོས་བསྟན་དུ་གསུངས་
ལ༑ བུ་ཊི ཀ་ལས། དགོས་པ་གཉིས་དངོས་སུ་བསྟན་པ་ཡིན་ཏེ། ཞེས་གསུངས་སོ། །སྤྱིར་
སྒྲས་ཟིན་མ་ཟིན་ལ་བྱེད་པ། འབྲེལ་བ་ཁོང་ན་ཡོད་ཅེས་པས་འགྲུབ་པོ། །བསྟན་བཅོས་
ལ་འཇུག་པའི་གེགས་བཞི་ནི། བསྟན་བཅོས་འདི་བརྩམ་པ་ལ་དགོས་པ་མེད་པ་དང་། དགོས་
པ་དེ་སྤྱིར་སྒྲུབ་མི་ནུས་པ་དང་། དེ་ནུས་ཀྱང་དམ་པས་འདོད་བྱ་མིན་པ་དང༌། དེ་ཡིན་
ཀྱང་སྒྲུབ་པའི་ཐབས་གཞུང་འདི་དང་མ་འབྲེལ་སྙམ་པ་བཞི་ཡིན་ལ། དེ་ཡང་རིམ་པ་ལྟར་
བྱ་རོག་སོ་རྟོག་ལྟ་བུ་མིན་པར་དགོས་པ་དེ་ཡོད་པ་དང༌། འཇོག་པོའི་གཙུག་རྒྱན་ལེན་པ་
ལྟ་བུ་མིན་པར་འདིའི་བརྗོད་དོན་རྟོགས་པའི་དགོས་པ་དེ་སྒྲུབ་ནུས་པ་དང་། མ་བག་མར་
ལེན་པ་ལྟ་བུ་མིན་པར་དགོས་པ་དེ་འདོད་དོན་མཆོག་དང༌། མཐོ་རིས་གྱི་དོན་དུ་ཕྱུགས་
ཀྱིས་མཆོད་སྦྱིན་ལྟ་བུ་མིན་པར་དགོས་པ་དེ་བསྟན་བཅོས་དང་འབྲེལ་བར་ངེས་པའམ་དོན་
འགྱུར་གྱི་ཐེ་ཚོམ་སྐྱེས་པ་ཙམ་གྱིས་འཇུག་སྟེ། དགོས་པ་དང་ཉིང་དགོས་ཀྱིས་གེགས་དང་

འགྲེལ་མཆན་སྐབས་དང་པོ། 64 རྣམ་མཁྱེན།
པོ་དང་གསུམ་པ་བསལ་ནས་དེའི་དོན་དུ་འཇུག་འདོད་སྐྱེ་ལ། བརྗོད་བྱ་འདི་ལྟ་བུ་རྟོགས་
པས་དོན་དེ་སྒྲུབ་ནུས་པའི་ཐབས་བསྟན་བཅོས་འདི་ལ་ཡོད་དོ། །ཞེས་འགལ་རྐྱེན་གཞན་
གཉིས་བསལ་ནས་ངེས་པར་འཇུག་པས། དེ་ལས་མང་མི་དགོས་ཉུང་ན་མི་ནུས་པའི་ཕྱིར་
རོ༑ ༑བུད་དྷ་ཤྲཱིས་གེགས་དང་པོ་གཉིས་ལ། བརྗོད་བྱ་མེད་པ་དང༌། སྒྲུབ་མི་ནུས་པ་
ཞེས་པ་མི་འཐད་དེ། བརྗོད་བྱ་དེ་མེད་པས་དེ་རྟོགས་པས་དགོས་པ་སྒྲུབ་མི་ནུས་ཞེས་དེ་
གཉིས་གེགས་གཅིག་ཏུ་བྱེད་དགོས་པའི་ཕྱིར་རོ། །འོན་ཀྱང་གོང་གི་ལོག་རྟོག་བཞིའི་དཔེར་
བྱ་རོག་སོ་རྟོག་བརྗོད་བྱ་མེད་པ་དང༌། འཇོག་པོའི་གཙུག་རྒྱན་ལེན་པ་དགོས་པ་མེད་པར་
སྦྱོར་རོ། །གཉིས་པ་ལ། རྩ་བའི་བསྟན་ཚུལ་ནི། ཤེར་སྒྲོན་དུ་རྐང་བ་དང་པོ་གསུམ་གྱིས་
བརྗོད་བྱ་དང་། ཆོས་སྤྱོད། ནས། མཐོང་འགྱུར་བར་གྱིས་ཉིང་དགོས་དང༌། ཕྱིར།
ནས། དགོས་པ་ཡིན། བར་གྱིས་དགོས་པ་བསྟན་ནས་འབྲེལ་བ་ཤུགས་ལ་བསྟན་པར་བཤད་
ལ༑ ཚིག་གསལ་དུ་ཡང་དགོས་པ་ཞེས་པ་དགོས་པ་གཉིས་ཀར་སྦྱར་བ་མ་གཏོགས་གཅོད་
མཚམས་དེ་དང་འདྲ་ལ། གསེར་གླིང་བས། བློ་དང་ལྡན་པའི་རྟོགས་འགྱུར་ཏེ། །ཞེས་པ་
ཡན་ཉིང་དགོས་དང་། བདེ་བླག་ཏུ་ནི་རྟོགས་འགྱུར་བ། །སོགས་རྐང་བ་གཉིས་དགོས་
པར་སྦྱར་ནས། གཙོ་བོ་ཉིད་ཡིན་པས་དགོས་པ་གཉིས་གསུངས་པ་ཡིན་ནོ། །འབྲེལ་བ་
ལ་སོགས་པ་ནི་དོན་གྱིས་ཤེས་པར་འགྱུར་བས་རབ་ཏུ་བྱེད་པ་ལས་མ་སྨོས་སོ། །ཞེས་གསུངས།
དེ་དག་གིས་དགོས་སོགས་བཞི་དང་སྦྱར་ལ། ཉི་སྣང་དུ་དགོས་པ་ཙམ་ལ་སྦྱར་རོ། །དག་
ལྡན་དུ་རྐང་བ་དང་པོ་གསུམ་གྱི་མཐར། བློ་ལྡན་ཀུན་ཏུ་མངོན་བྱ་བ། །ཞེས་བཏོན་ནས་
བློ་ལྡན་དེ་བྱང་སེམས་ཀྱིས་མངོན་དུ་བྱ་བའི་དོན་ཏེ། བསྟན་བཅོས་འདི་ལས་གསལ་བ་ཉིད་
དུ་ཤེས་ནས་ཞེས་བྱ་བར་དགོངས་པ་སྟེ་དེ་ནི་བརྩམ་པའི་གཙོ་བོའི་དགོས་པའོ། །ཞེས་ཁོང་
ན་གནས་པའི་རྩོད་ལན་ལ་བསམས་ནས་མངོན་རྟོགས་ཤེས་པ་གཙོ་བོའི་དགོས་པ་དང༌། ཆོས་
སྤྱོད་ནས་དྲན་པ་ལ་བཞག་ནས། བདེ་བླག་ཏུ་ནི་རབ་སྒྲུབ་པ། ཞེས་བཏོན་ནས་སྒྲུབ་པ་སྟེ་

འགྲེལ་མཆན་སྐབས་དང་པོ། 65 རྣམ་མཁྱེན།
ཉམས་སུ་ལེན་པ་ནི་རྩོམ་པའི་གཙོ་བོ་མ་ཡིན་པའི་དགོས་པའོ། །ཞེས་མངོན་རྟོགས་ཉམས་
སུ་ལེན་པའི་གཙོ་བོ་མིན་པའི་དགོས་པར་བཤད་པ་ལ། གསེར་ཕྲེང་དུ། བདེ་བླག་ཏུ་རྟོགས་
པ་ཉམས་ལེན་དང་། བློ་དང་ལྡན་པས་མཐོང་བ་ཤེས་པར་བྱས། ནས་དགོས་པ་གཉིས་
གོ་བཟློག་པ་དང༌། མངོན་རྟོགས་ཤེས་པ་གཙོ་བོ་དང༌། ཉམས་སུ་ལེན་པ་གཙོ་བོ་མིན་
པར་བཤད་པ་ནོར་ཏེ། མཚམས་སྦྱོར་གྱི་དོགས་པ་སེལ་བ་གཙོ་བོ་ཡིན་ཡང་། བསྟན་བཅོས་
བརྩམས་པའི་དགོས་པའི་གཙོ་བོ་མངོན་རྟོགས་རྒྱུད་ལ་སྐྱེས་པ་ཡིན་པའི་ཕྱིར། ཞེས་བཀག་
གོ ༑རད་ཀིར་གྱི་གྲགས་ཆའི་བཤད་ཚུལ་ནི། ཉ་ཊིཀ་ལས། རད་ཀིར་ནི་རྐང་པ་དང་པོ་
གསུམ་ལ་བློ་དང་ལྡན་པས་མཐོང་འགྱུར་གྱིས། དགོས་པ་སྟེ། སྣོད་ལྡན་གྱི་སློབ་མའི་རྒྱུད་
ལ་མངོན་རྟོགས་བརྒྱད་རིམ་བཞིན་ངེས་པར་བསྐྱེད་པ་དགོས་པ། ཆོས་སྤྱོད་ཅེས་སོགས་
གཉིས་དང༌། བདེ་བླག་རྟོགས་འགྱུར་དགོས་པ་ཡིན། ཞེས་སྦྱར་ནས་དགོས་པའི་དགོས་
པ་སྟེ། འབྲས་བུ་སངས་རྒྱས་ཐོབ་པའི་རྒྱུར་ཉམས་སུ་ལེན་པའི་མཚན་ཉིད་དེའོ། །ཞེས་
གསུངས་པས་ཕལ་ཆེར་ཤནྟི་བ་དང་མཐུན་ནོ། །ཀུ་མ་རའི་འདོད་ཚུལ་ནི། གསེར་ཕྲེང་
ལས། དགོས་པ་དེ་གཉིས་ལ་དངོས་དང༌། བརྒྱུད་པའི་དགོས་པ་ཞེས་གཞོན་ནུ་དཔལ་ལོ།།
ཞེས་པ་ལྟར་རོ། །དེ་དག་གིས་ཆོས་བཞི་ལ་མ་སྦྱར་བར་དགོས་པ་སྟོན་པར་སྦྱར་རོ། །རྣམ་
བཤད་ལས། ཐེ་ཚོམ་བསལ་ནས་ཐེ་ཚོམ་བསྐྱེད་ཅེས་པའི་དོན་དུ་མི་བཟུང་ངོ་། ཞེས་པ་
ཆ་མཉམ་པའི་ཐེ་ཚོམ་ཡིན་ཏེ། བུ་ཊིཀ་ལས། བསལ་བྱ་ཆ་མཉམ་མམ། ཞེས་པ་དེ་ཡིན་
པའི་ཕྱིར་རོ། །ཚིག་དོན་ལ་བཞི་ལས། དང་པོ་བརྗོད་བྱ་ནི། རྣམ་པ་ཐམས་ཅད་མཁྱེན་
པ་ཉིད་དང་དེར་བགྲོད་པའི་ལམ་ཆོས་བཅུ་གནས་སྐབས་བརྒྱད་ཀྱིས་ཕྱེ་བ། སྟོན་པ་སངས་
རྒྱས་ཀྱིས་ཡུམ་གསུམ་པོ་འདི་ལས་བཤད་པའི་མངོན་པར་རྟོགས་པ་བརྒྱད་ཀྱི་རིམ་པ་གང་
ཡིན་པའི་བརྗོད་བྱ་ཁྱད་པར་བ་ཐེག་ཆེན་ཁོ་ནས་ཉམས་སུ་མྱོང་བྱ་ཡིན་གྱི་ཕྱི་རོལ་བ་དང་
ཉན་རང་སོགས་གཞན་གྱིས་ཉམས་སུ་མྱོང་བར་བྱ་བ་མ་ཡིན་ཏེའོ། །རྣམ་བཤད་ལས།

འགྲེལ་མཆན་སྐབས་དང་པོ། 66 རྣམ་མཁྱེན།
དེར་བགྲོད་པའི་ལམ་ཆོས་བཅུ་གནས་སྐབས་བརྒྱད་ཀྱིས་ཕྱེ། ཞེས་པ་ནི། རེད་མདའ་བའི་
ཉི་ཟེར་ལས། རྣམ་པ་ཐམས་ཅད་མཁྱེན་པ་ཉིད་ནི་སེམས་བསྐྱེད་པ་ལ་སོགས་པ་བཅུ་ཡིན
ལ༑ དེ་དག་ནི་སངས་རྒྱས་ཀྱི་ལམ་སྟེ། དེར་མངོན་པར་རྟོགས་པ་གཞན་དག་ཀྱང་འདུས་
པས། རྩ་བར་དེ་འབའ་ཞིག་སྨོས་པ་ནི་མངོན་རྟོགས་བརྒྱད་པོ་ཐམས་ཅད་ཉེ་བར་མཚོན་
པ་ལྷུར་ལེན་པ་ཡིན་ནོ། །ཞེས་པ། ལྟར་ཡིན་ལ། དེ་ཡང་རྒྱན་སྣང་ལས། རྣམ་པ་ཐམས་
ཅད་མཁྱེན་པ་ཉིད་ལ་སོགས་པ་མངོན་པར་རྟོགས་པ་བརྒྱད་ཀྱི་རིམ་པ་ཕྱིན་ཅི་མ་ལོག་པ་
མངོན་པར་མཐོ་བ་དང་ངེས་པར་ལེགས་པའི་ཆོས་རྣམས་ཐོབ་པར་བྱེད་པའི་ལམ་མ་ལུས་
པ༑ ཞེས་པའི་དོན་ཡིན་ཏེ། ཐོབ་པར་བྱེད་པའི་ལམ་ཞེས་གསུངས་པའི་ཕྱིར། གསེར་
ཕྲེང་ལས། ཅུང་མི་མཐུན་ལ། ལམ་དང་རྣམ་མཁྱེན་སོ་སོར་འཆད་པ་གཉིས་ཀའི་དགོངས་
པ་མིན་ནོ། ཞེས་པ་དེས་ལམ་དང་རྣམ་མཁྱེན་འགལ་བ་འགྲེལ་བ་ཆེ་ཆུང་གཉིས་ཀའི་དགོངས་
པ་མིན་ཞེས་པའོ། །རྟོགས་སྣང་ཡང་རྣམ་བཤད་ལྟར་རོ། །གཉིས་པ་ཉིང་དགོས་ནི། རྣམ་
མཁྱེན་མཚོན་བྱེད་ཀྱི་སེམས་བསྐྱེད་སོགས་ཆོས་སྤྱོད་བཅུ་ཡི་བདག་ཉིད་ཀྱི། མདོ་དོན་
༼ཁ༽ཐོས་བྱུང་གི་བག་ཆགས་ཀྱིས་མི་བརྗེད་པར་བསམ་སྒོམ་གྱིས་དྲན་པའི་ཡུལ་ལ་བཞག་
ནས། །༼ཀ༽བླློ་དང་ལྡན་པའི་བྱང་ཆུབ་སེམས་དཔས་༼ག༽ས་དང་པོ་ལ་སོགས་པར་
མངོན་སུམ་དུ་མཐོང་བར་འགྱུར་བ་ནས་མཐར་ཐུག་པའི་བར་རོ། །ཕྱིར། ཞེས་པ་འབྲེལ་
བར་སྦྱར་རོ། །གསུམ་པ་དགོས་པ་ནི། ཆོས་སྤྱོད་བཅུའི་བདག་ཉིད་ཀྱི་མདོ་དོན་ནི། མདོ་
ལ་བརྟེན་ནས་གོ་དཀའ་བ་འདི་ལ་བརྟེན་ནས་ཚེགས་ཆུང་ངུས་བདེ་བླག་ཏུ་ནི་(༢)བསྟན་
བཅོས་(༡)རྟོགས་པ་ཞེས། །(༣)བྱ་བ་རྩོམ་པའི་དགོས་པ་ཡིན་ནོ། །བཞི་བ་འབྲེལ་
བ་ནི། རྩོམ་པའི་དགོས་པ་ཞེས་པས་དགོས་པ་དང་བསྟན་བཅོས་འབྲེལ་བ་དང༌། ཕྱིར་
ཞེས་པས་དགོས་པ་གཉིས་འབྲེལ་བ་འཕངས་སོ། །གསུམ་པ་འགྲེལ་བ་ལ། གོང་དུ་གསུངས་
ཏེ་ཞེས་པའི་བསྟན་བྱ་དགོས་སོགས་བཞི་དང་སྟོན་བྱེད་ཀྱི་ཚིག་ནི་བཀོད་མ་ཐག་འདི་ཞེས་

འགྲེལ་མཆན་སྐབས་དང་པོ། 67 རྣམ་མཁྱེན།
བྱ་བ་ཡིན་ནོ། །ཞེས་པའོ། །འོག་མ་དག་ལ་འདྲའོ། །འདི་ལ་བཞི་ལས། དང་པོ་བརྗོད་
བྱ་ནི། གང་ལས་ན། ༼ཁ༽བརྗོད་བྱ་གང་ན་རྣམ་པ་ཐམས་ཅད་མཁྱེན་པ་ཉིད་ནི་སངས་
རྒྱས་ཉིད་ཀྱི་ཐུགས་སུ་ཆུད་པའི་ལམ་སྟེ་དེ་བརྗོད་བྱའི་གཙོ་བོ་ཡིན་པས་དེ་དངོས་སུ་བསྟན་
པས་མངོན་པར་རྟོགས་པ་གཞན་བདུན་པོ་ཐམས་ཅད་བརྗོད་བྱར་ཉེ་བར་མཚོན་པ་ལྷུར་
ལེན་པ་ཡིན་ནོ། །དེ་གང་གིས་སྟོན་ན་བཅོམ་ལྡན་འདས་སྐུ་རྫུ་འཕྲུལ་ཀྱིས་སྤྲུལ་བསྒྱུར་
བསྟན་ཏེ་དད་པར་མཛད། ཐུགས་ཀུན་བརྗོད་ཀྱིས་གདུལ་བྱའི་བསམ་པ་མཁྱེན་ནས་སྨིན་
པར་བྱེད། གསུང་རྗེས་བསྟན་གྱིས་སེམས་ཅན་ལ་རྗེས་སུ་མཐུན་པའི་ཆོས་བསྟན་པས་གྲོལ་
བར་མཛད་པའི་ཆོ་འཕྲུལ་རྣམ་པ་གསུམ་གྱིས་འགྲོ་བ་མཐའ་དག་ལ་ཐེག་པ་གསུམ་གྱི་
ལམ་རྗེས་སུ་སྟོན་པར་མཛད་པ་དེ་ཉིད་ཀྱིས་སོ། །༼ ཀ༽རྒྱལ་བའི་ཡུམ་རྒྱས་འབྲིང་
བསྡུས་པ་རྣམ་པ་གསུམ་ཅར་ལས་བརྗོད་པར་བྱ་བ་ཉིད་དུ་བསྟན་པ་གང་ཡིན་པ་དེ་
བསྟན་བཅོས་ཀྱི་བརྗོད་བྱ་ཡིན་ནོ། །༼ ག༽ གཉིས་པ་འགྲེལ་བ་ནི། རྗོད་པར་བྱེད་པ་རྒྱན་
དང་བརྗོད་པར་བྱ་བ་ལམ་འབྲས་དག དངོས་པོ་བརྒྱད་ཤེས་བྱའི་ཐབས་དང་རྒྱན་ཤེས་
བྱེད་ཀྱི་ཐབས་ཀྱིས་ཤེས་བྱ་དེ་བསྒྲུབ་པར་བྱ་བའི་ཚུལ་གྱིས་ཐབས་ཐབས་བྱུང་གི་འབྲེལ་
བར་བྱམས་པས་ཁོང་ནས་མཛད་པའི་འབྲེལ་བ་ནི་འདིའོ། །འབྲེལ་བ་སྟོན་པའི་གཞུང་འདི་
རྣམ་བཤད་དང་རྟོགས་སྣང་དུ། བརྗོད་བྱ་དངོས་པོ་བརྒྱད་པོ་དེ་ཕྱི་རོལ་བ་སོགས་ཀྱིས་མ་
མྱངས་ཏེ། །རྗོད་བྱེད་རྒྱན་ཐབས་དང་བརྗོད་བྱ་མངོན་རྟོགས་ཐབས་ཀྱིས་སྒྲུབ་པའི་ཚུལ་
གྱི་འབྲེལ་བར་མཛད་པའི་ཕྱིར། ཁྱབ་སྟེ། ཡུམ་དང་རྒྱན་ལ་དེ་དག་གིས་ཐོས་བསམ་མི་
བྱེད་པའི་ཕྱིར། ཞེས། ཤེར་སྒྲོན་དང༌། ཚིག་གསལ་དང༌། ལོ་ཆེན་ལྟར། རྐང་བ་
གསུམ་པ་བརྗོད་བྱའི་ཁྱད་པར་གྱི་རྟགས་སུ་བྱས་ནས་མ་མྱངས་པ་སྟེ་ཞེས་པ་ཡན་བརྗོད་བྱ་
ལ་སྦྱར་རོ། །གསེར་ཕྲེང་ལས་ཀྱང་། སྔ་མ་ཡང་དོན་གྱིས་འབྲེལ་བ་ལ་བརྗོད་བྱ་ལ་སྦྲེལ་
རུང་ཡང་རྐང་བའི་གཅོད་མཚམས་ཅུང་མིན་ནོ་ཞེས་མ་མྱངས་པ་བརྗོད་བྱ་ལ་སྦྱར་རུང་བར་

འགྲེལ་མཆན་སྐབས་དང་པོ། 68 རྣམ་མཁྱེན།
གསུངས་སོ། །ཡང་གསེར་ཕྲེང་ལས། སྔོན་གྱི་མཁས་པ་དག་མདོ་ཡི་བརྗོད་བྱ་དང་རྗོད་
བྱེད་སངས་རྒྱས་ཀྱིས་འབྲེལ་བར་མཛད་པ་བསྟན་བཅོས་ཀྱི་བརྗོད་བྱ་ཞེས། གཞུང་འདི་
བརྗོད་བྱ་ལ་སྦྱོར་ཡང་། འབུམ་པས། རྩ་བར་ཤུགས་བསྟན་གྱི་འབྲེལ་བ་འགྲེལ་བར་བཤད་
པར་འཆད་པ་ལེགས་ཏེ། གཞན་དུ་ན་འབྲེལ་བ་ལ་སོགས་པ་བསྙད་ནས་ཞེས་པ་མ་འབྲེལ་
བར་འགྱུར་རོ། །འབྲེ་ཆེན་པོའི་བཞེད་པ་འདིས་ཤེས་རབ་སྒྲོན་མེར་ཡང་འཁྲུལ་བ་སྐྱེད་དོ།།
ཞེས་པཎ་ཆེན་འབུམ་ཕྲག་གསུམ་པའི་བཞེད་པ་འབྲེ་ཤེས་རབ་འབར་གྱིས་བཀོད་པ་འདིས་
ཤེར་སྒྲོན་དུ་རྐང་བ་གསུམ་པ་བརྗོད་བྱའི་ཁྱད་པར་ལ་སྦྱར་བ་ཡང་འཁྲུལ་བར་ངེས་པ་སྐྱེད་
དོ༑ ༑ཞེས་གསུངས་པས་འབྲེལ་བ་ལ་སྦྱར་ཞིང༌། རྐང་པ་གསུམ་པ་ཉིང་དགོས་ལ་སྦྱར་
བ་ལྟར་བུ་ཉ་གཉིས་དང་གཡག་གཞོན་གཉིས་ཀྱང་གསུངས་སོ། །རྣམ་བཤད་ལས་ཀྱང༌།
གཞུང་འདི་འབྲེལ་བ་ཁོང་ན་གནས་པ་སློབ་དཔོན་གྱིས་གསལ་བར་མཛད་པ་ལ་ཡང་བཤད་
དོ༑ ༑ཞེས་གསུངས་པས། གཉིས་ཀ་གཉིས་ཀའི་དགོངས་པར་གནས་སོ། །གསེར་ཕྲེང་
ལས། འདི་མཚོན་པ་ཙམ་སྟེ་ཉིང་དགོས་དགོས་པ་དང༌། དེ་བརྗོད་བྱ་དང༌། དེ་རྗོད་
བྱེད་ལ་རག་ལས་པའི་ཆ་ཐམས་ཅད་དོ་ཞེས་པ་ལྟར་བསྟན་ནོ། །ཕྱི་རོལ་པ་རྒྱན་སྣང་ལྟར་
སེངྒེ་ཁྱབ་འཇུག་དང་འཕྲོག་བྱེད་དབང་ཕྱུག་དང་དབྱིག་གི་སྙིང་བོ་ཚངས་པ་ལ་སོགས་པ་
དང་། དེའི་ཅིག་ཤོས་ནང་བའི་ལམ་ཀྱིས་ཁམས་གསུམ་ལ་འདོད་ཆགས་དང་བྲལ་བ་
ཉན་རང་དགྲ་བཅོམ་དང་ལ་སོགས་པས་ཉན་རང་སློབ་པ། མཐུན་རྐྱེན་ཆོས་ཐམས་ཅད་
བདག་མེད་པ་སྟེ་བདེན་མེད་ལ་གོམས་པར་མ་བྱས་ཤིང༌། འགལ་རྐྱེན་མཚན་མར་འཛིན་
པ་ཅན་རྣམས་ཀྱིས་ཐོས་པ་ལས་བྱུང་བ་ལ་སོགས་པའི་བསམ་པ་དང་སྒོམ་བྱུང་གི་ཤེས་
པའི་ཐོག་མཐའ་བར་གསུམ་དུ་རིམ་གྱིས་མ་མྱངས་པ་དངོས་པོ་བརྒྱད་པོ་དེའོ། །དེ་གང་
གིས་མྱོང་ན། བདེན་གཉིས་ལ་བརྟེན་ནས་སྦྱིན་སོགས་སྒྲུབ་པའི་བྱང་ཆུབ་སེམས་དཔའ་
རང་དང་གཞན་གྱི་དོན་གཉིས་ཕུན་སུམ་ཚོགས་པ་སངས་རྒྱས་སྒྲུབ་པ་ཅི་ལ་ཡང་མ་

འགྲེལ་མཆན་སྐབས་དང་པོ། 69 རྣམ་མཁྱེན།
རག་པ་སྟེ། གཞན་དྲིང་མི་འཇོག་པར་བྱང་ཆུབ་ཏུ་ཆས་པ་དག་ཁོ་ནས་མྱོང་ངོ་། །ཐབས་
གང་གིས་ན། མ་རྟོགས་ལོག་རྟོག་ཐེ་ཚོམ་དང་བྲལ་བའི་སྒོ་ནས་མདོའི་ཚིག་དོན་ཉམས་
སུ་མྱོང་བ་སེམས་ལ་ཤིན་ཏུ་གསལ་བའི་ཤེས་རབ་གསུམ་གྱིས་བཞག་པའི་བག་ཆགས་
ལས་བྱུང་བའི་དྲན་པའི་ཤེས་པ་གྲོགས་ཤེས་བཞིན་དང་ལྡན་པའི་ཡུལ་ལ་སྟེ་ཡུལ་དུ་ཤེས་
རབ་ཀྱི་ཕ་རོལ་ཏུ་ཕྱིན་པའི་མདོའི་དོན་མ་ལུས་པ། དེ་ཡང་གླེང་གཞི་སོགས་དང་སྙིང་
པོའི་དོན་གཉིས་ལས། སྙིང་བོའི་དོན་མངོན་པར་རྟོགས་པ་བརྒྱད་དང་། དེ་ཉིད་ཀྱི་བདག་
ཉིད་བསམ་པ་བྱང་ཆུབ་ཀྱི་སེམས་དང་དེས་ཟིན་པའི་སྦྱོར་བ་སྦྱིན་པ་ལ་སོགས་པ་འགྲེལ་
བཤད་གཉིས་དང་ལོ་ཆེན་བུ་ཉ་སོགས་ལྟར། གསེར་ཕྲེང་ལས། སོགས་པས་ཕར་ཕྱིན་ལྷག་
མ་དགུའོ། །ཞེས་པ་ལྟར། བྱང་ཆུབ་སྒྲུབ་པའི་སྤྱོད་པ་བཅུ་ལེགས་པར་བཞག་ནས་སོ།།
ཆོས་སྤྱོད་བཅུ་ཤནྟི་བ་སོགས་ཀྱིས། དབུས་མཐའ་ལས། ཡི་གེ་འབྲི་མཆོད་སྦྱིན་པ་དང་།།
ཉན་དང་ཀློག་དང་ལེན་པ་དང༌། །འཆད་དང་ཁ་བཏོན་བྱེད་པ་དང་། །དེ་སེམས་པ་དང་
སྒོམ་པ་སྟེ། །སྤྱོད་པ་དེ་བཅུའི་བདག་ཉིད་ནི། །ཞེས་པའི་ཆོས་སྤྱོད་བཅུ་ལ་འདོད་པ་དང་།
དགེ་བ་བཅུ་ལ་འདོད་པ་ཆོས་བཤེས་དང༌། དེ་ཤེར་འབྱུང་གིས་བཀག་ལ། རྣམ་མཁྱེན་
མཚོན་བྱེད་ཀྱི་ཆོས་བཅུ་ལ་བྱེད་པ་རྒྱན་སྣང་ལས། མདོའི་དོན་བྱང་ཆུབ་ཀྱི་སེམས་དང་
གདམས་ངག་ལ་སོགས་པ་སྒྲུབ་པའི་རང་བཞིན། ཞེས་དང༌། འགྲེལ་བའི་བྱང་ཆུབ་ཀྱི་
སེམས་ཞེས་པས། དང་པོ་དང་། སྦྱིན་པ་ལ་སོགས་པ་ཞེས་པས་སྒྲུབ་བཞི་བསྟན་པས་བར་
བ་རྣམས་ཀྱང་བསྟན་པར་འགྲེལ་བའི་ཟིན་བྲིས་ལས་གསུངས་པ་ཉི་ཟེར་ན་ཡང་ཡོད། གསེར་
ཕྲེང་ལས། རྒྱན་སྣང་། ནས། ཞེས་པས་ཆོས་སྤྱོད་བཅུ་རྣམ་མཁྱེན་གྱི་ཆོས་བཅུ་ལ་བཤད་
པར་འདོད་པ་ནི་མི་འཐད་དེ། ལུང་དེས་དོན་བདུན་པོ་ཐམས་ཅད་འཛིན་ཏེ་གནས་སྐབས་
བརྒྱད་ཀྱི་དབྱེ་བས་ཞེས་པས་སོ། །ཞེས་བཀག་ཀྱང༌། རྣམ་བཤད་ལས། ཆོས་བཅུ་གནས་
སྐབས་བརྒྱད་ཀྱི་ཕྱེ་བ། ཞེས་པ་ལྟར་ཡིན་པས། སོགས་སྒྲས་དོན་བདུན་ཅུ་འཛིན་པ་མིན་

འགྲེལ་མཆན་སྐབས་དང་པོ། 70 རྣམ་མཁྱེན།
པས་དེ་སྔ་མའི་བཤད་ཚུལ་བཀོད་པའོ། །ཉ་ཊི ཀ་ཏུ་དགེ་བ་བཅུ་དང་ཕར་ཕྱིན་བཅུ་སེམས་
བསྐྱེད་སོགས་བཅུ་ཁྱད་པར་མེད་ཀྱང་གྲགས་ཆེ་བ་ཤནྟི་བ་ལྟར་ཡིན་གསུངས་སོ། །ལམ་
གང་ལ་བརྟེན་ནས་སྒྲུབ་ན་ཆོས་ཀྱི་དབྱིངས་ཆོས་ཅན་ཐམས་ཅད་ལ་ཀུན་ཏུ་འགྲོ་བ་སྟེ་
ཐམས་ཅད་མི་དམིགས་པར་མངོན་སུམ་དུ་རྟོགས་པའི་མཚན་ཉིད་དེ་ངོ་བོ་ཉིད་ས་རབ་
ཏུ་དགའ་བ་ལ་སོགས་པས་ཆོས་ཀྱི་སྤྲིན་གྱི་བར་བཅུ་རྟོགས་པ་སྟེ་ཐོབ་པའི་རིམ་པས་མངོན་
པར་རྟོགས་པ་མཐའ་དག་རྣམ་པ་ཐམས་ཅད་དུ་མངོན་སུམ་དུ་བྱེད་པར་འགྱུར་བ་ཞེས་
བྱ་བ་འཐོབ་བོ། །རྣམ་བཤད་ལྟར་ན་ཞེས་བྱ་བ་དགོས་པའི་ཡང་དགོས་པའི་ཆེད་དུ་མངོན་
པར་འདོད་པའི་དོན་ནི་ཉིང་དགོས་སོ་ཟེར་དགོས་ལ། གསེར་ཕྲེང་ལྟར་ན་བཞི་བ་དགོས་
པ་ནི། དགོས་པའི་ཡང་དགོས་པའི་ཆེད་དུ་༼ཁ༽ མངོན་པར་འདོད་པའི་༼ཀ༽ཤེས་རབ་
ཀྱི་ཕ་རོལ་ཏུ་ཕྱིན་པའི་དོན་དྲན་པ་ལ་བཞག་པར་༼ག༽སྨོན་པ་བྱང་ཆུབ་ཀྱི་སེམས་ནི་
འཇུག་པའི་སྤྱོད་པ་དང༌། འཇུག་པའི་སེམས་སམ་ཕར་ཕྱིན་བཅུ་ནི་ཇི་ལྟར་སྨོན་པ་སྒྲུབ་
པའི་སྤྱོད་པའོ། །ལ་སོགས་པས་ཆོས་སྐུ་འཕྲིན་ལས་དང་བཅས་པ་ནི་གྲུབ་པའི་སྤྱོད་པ་སྟེ།
ཐེག་ཆེན་གྱི་སྤྱོད་པ་གསུམ་གྱི་མཚན་ཉིད་དེ་བསྟན་བཅོས་འདི་ལ་བརྟེན་ནས་གདུལ་བྱ་
རྣམས་ཀྱིས་བདེ་བླག་ཏུ་རྟོགས་པར་འགྱུར་བ་ནི་བསྟན་བཅོས་འདི་རྩོམ་པའི་དགོས་
པ་ཡིན་ནོ། །ཤེར་མདོ་ལས་དངོས་པོ་བརྒྱད་གསལ་བར་མཛད་ཟིན་ཀྱང་རྒྱན་བརྩམ་པ་
དོན་མེད་པར་མི་འགྱུར་ཞེས་པའི་ཟློས་སྤོང་གི་ལན་ནི་དགོས་པའི་གཞུང་འདི་ཡིན་ལ། གཞན་
རྣམས་ཀྱིས་འཇུག་པའི་ཡན་ལག་ཙམ་སྟོན་ནོ། །
ཞར་བྱུང་བཀའ་བསྟན་བཅོས་ལ་དོགས་པ་གཅོད་པ།
མཛོད་ལས། ཚིག་གམ་མིང་ཡིན་དེ་དག་ནི། །གཟུགས་དང་འདུ་བྱེད་དག་ཏུ་
འདུས། །ཞེས་པས་བྱེ་མདོ་གཉིས་ཀར་ཐུབ་པའི་བཀའ་རྣམས་མིང་ཚིག་ཡི་གེའི་ཚོགས་པ་

འགྲེལ་མཆན་སྐབས་དང་པོ། 71 རྣམ་མཁྱེན།
དང་། བེམ་པོའི་རང་བཞིན་དུ་འདོད་པ་མཐུན་ཀྱང༌། ལུང་གི་རྗེས་འབྲང་གི་མདོ་སྡེ་བས་
གཟུགས་ཀྱིས་བསྡུས་ཀྱང་གཟུགས་ཕུང་མིན་ཟེར་རམ། ཡང་ན་རང་འགྲེལ་ལས། དེ་དག་
ནི་གཟུགས་ཀྱི་ཕུང་བོས་བསྡུས་སོ། །ཞེས་པ་ལྟར། ཕར་ཕྱིན་དང་མཛོད་མཐའ་དཔྱོད་
དུ་གསུངས་པས། གཟུགས་ཕུང་གི་ཆ་ཤས་ཡིན་པས་གཟུགས་ཕུང་གིས་བསྡུས་ཀྱང་གཟུགས་
ཕུང་མིན་ཟེར་དགོས་ཏེ། མཛོད་མཐའ་དཔྱོད་ལས། ཕུང་བོའི་དོན་མིན་ཚུལ་སྔར་ཕུང་
བོའི་དོན་བཤད་པས་ཤེས་པའི་ཕྱིར། ཞེས་དང༌། སྔར་མདོ་སྡེ་བ་དང་སློབ་དཔོན་གཟུགས་
ཚོར་རེརེ་བ། ནས། རྫས་སུ་ཡོད་ཀྱང་གཟུགས་ཕུང་སོགས་བཏགས་ཡོད་དུ་འདོད། ཅེས་
སོགས་གསུངས་ནས། འདིར་གསེར་ཕྲེང་སོགས་ལ་ཞིབ་ཆ་དགོས་སོ། །ཞེས་པའི་ཞིབ་ཆ་
དེ་ཡིན་ནོ། །ཕུང་བོ་ལ་དུ་མ་སྤུངས་བའི་རང་ལྡོག་ཙམ་ལས་མི་འཇོག་གོ །མངོན་པ་པ་
ལས་གཞན་པའི་བྱེ་སྨྲའི་སྡེ་བ་ཁ་ཅིག་གིས། ཆོས་ཐམས་ཅད་རྟོག་གེའི་སྤྱོད་ཡུལ་མ་ཡིན་
པས་ངག་ལ་བརྟེན་ནས་དོན་དེ་ཡིད་ལ་གསལ་བའི་ཆ་ལྡན་མིན་དུ་འདོད་དེ། རང་འགྲེལ་
ལས། ངག་ནི་མིང་ལ་འཇུག་ལ་མིང་གིས་དོན་གོ་བར་བྱེད་དོ། །ཞེས་དང་། མཆིམས་
མཛོད་མཆན་ལས། ཡི་གེ་ནི་ཡིད་ཁོ་ན་ལ་གསལ་བའི་ཀ་སོགས་ཡིན་ལ། དེ་དག་གོ་བར་
བྱ་བའི་ཕྱིར་ཡིག་འབྲུའི་གཟུགས་སུ་འགྱུར་བའི་ཀ་སོགས་བྱས་པ་ཡིན་ནོ། །སྒྲ་ཙམ་གྱིས་
དོན་མི་གོ་བའི་ཕྱིར། མིང་ཚིག་ཡི་གེ་གསུམ་ནི་སྒྲ་མིན། དེས་ན་ངག་ནི་མིང་གསལ་བ་
འམ་སྐྱེད་པས་མིང་ལ་འཇུག་ལ། མིང་གིས་དོན་བརྗོད་ཅིང་རྟོགས་པར་བྱེད་དོ། །ཞེས་
བྱེ་བྲག་སྨྲ་བ་ཟེར་རོ། །ཞེས་གསུངས་པའི་ཕྱིར། འདིས་མང་ཚིག་ཡི་གེ་གསུམ་ཀྱང་ལྡན་
མིན་དུ་འདོད་དོ། །མངོན་པའི་རྗེས་འབྲང་གི་བྱེ་སྨྲས་ཆོས་ཕུང་གི་གཞི་ལྡོག་གཟུགས་དང་།
སྤྱི་ལྡོག་འདུ་བྱེད་ཀྱི་ཕུང་བོར་འདོད་པར་མཛོད་མཐའ་དཔྱོད་ལས་གསུངས་པ། གསེར་
ཕྲེང་མཆིམས་མཛོད་སོགས་ཀྱི་དགོངས་པའོ། །དེས་ན་གྲུབ་མཐའ་ཆེན་མོ་ལས། བྱེ་སྨྲས་
ལྡན་མིན་འདུ་བྱེད་དང་བེམ་པོའི་གཞི་མཐུན་འདོད་པར་གསུངས། ཞེས་པ། ཆོས་ཕུང་

འགྲེལ་མཆན་སྐབས་དང་པོ། 72 རྣམ་མཁྱེན།
དང་ལྡན་མིན་གྱི་གཞི་མཐུན་དང༌། ཆོས་ཕུང་དང་བེམ་པོའི་གཞི་མཐུན་འདོད་པའི་དོན་
ཡིན་ཏེ། མཆིམས་མཛོད་ལས། ཆོས་མངོན་པ་བ་རྣམས་ནི། ཡེ་ཤེས་ལ་འཇུག་པ་ལས།
སངས་རྒྱས་ཀྱི་གསུང་གང་ཞེ་ན། གང་དེ་བཞིན་གཤེགས་པའི་བཀའ་དང་གསུང་དང་བརྗོད་
པ་དང་དབྱངས་དང་ངེས་པའི་གསུང་དང་གསུང་གི་ལམ་དང་གསུང་དབྱངས་དང་གསུང་
གི་འཕྲིན་ལས་དང་གསུང་གི་རྣམ་པར་རིག་བྱེད་ཡིན་ནོ། །ཞེས་དང༌། སངས་རྒྱས་ཀྱི་
གསུང་ཞེས་བྱ་བ་འདི་ཆོས་གང་ཞིག་ཡིན་ཞེ་ན། གང་མིང་གི་ཚོགས་དང༌། ཚིག་གི་ཚོགས་
དང༌། ཡི་གེའི་ཚོགས་རྣམས་གོ་རིམ་དུ་བཀོད་པ་དང༌། གོ་རིམ་དུ་བཞག་པ་དང༌། གོ་
རིམ་དུ་ཡང་དག་པར་སྦྱར་བའོ། །ཞེས་འབྱུང་བས་གཉིས་ཀས་རང་བཞིན་ཡིན་པའི་ཕྱིར།
གཉིས་ཀར་འདུས་སོ་ཞེས་འདོད། ཞེས་པ་ལྟར། ཡེ་ཤེས་ལ་འཇུག་པར་བརྟེན་ལ། དེའི་
དོན་རྒྱལ་སྲས་མ་ལས། ཆོས་མངོན་པ་བ་དེ་དག་གིས་ཆོས་ཀྱི་ཕུང་བོ་བརྒྱད་ཁྲི་བོ་དེ་དག་
གཟུགས་ཀྱི་ཕུང་བོ་དང༌། འདུ་བྱེད་ཀྱི་ཕུང་བོས་བསྡུས་པ་ཡིན་ནོ། །ཞེས་དང༌། །གསེར་
ཕྲེང་ལས། རྒྱལ་བོ་སྲས་སུ་ཡང་གང་སྤེལ་དང་མཐུན་པ་ལས་ཁྱད་པར་དུ། ཆོས་མངོན་
པ་བ་རྣམས་བཀའི་ངོ་བོ་གཟུགས་དང་འདུ་བྱེད་གཉིས་ཀར་འདོད་ཅེས་འཆད་དོ། །ཞེས་
པ་རྣམས་ཀྱི་དོན། །མཛོད་མཐའ་དཔྱོད་ལས། མངོན་པ་སྡེ་བདུན་གྱི་རྗེས་འབྲང་མངོན་
པ་པ་དག་གིས། ཆོས་ཕུང་གི་གཞི་ལྡོག་གཟུགས་དང་སྤྱི་ལྡོག་འདུ་བྱེད་ཀྱི་ཕུང་བོར་འདོད་
པའི་ཕྱིར། ཞེས་ཞིབ་ཆ་བྱས་ནས་གསུངས་པ་ཡེ་ཤེས་ལ་འཇུག་པའི་ཚིག་དང་འགྲིག་པའི་
ཕྱིར། གཞན་ཡང༌། གཟུགས་དང་ལྡན་མིན་གྱི་གཞི་མཐུན་འདོད་ན། དེའི་ལུགས་ལ།
སྒྲ་ཁམས་དང་ཆོས་ཁམས་ཀྱི་གཞི་མཐུན་ཡོད་པར་ཐལ་བ་དང་། འདུ་བྱེད་ལ་ཕུང་བོ་བཞི་
ལས་གཞན་མི་དགོས་པར་ཐལ་ལོ། །དོགས་སློང་ལས། འདི་ཁ་ཆེ་བ་ཡིན་པར། མཛོད་
མཐའ་དཔྱོད་ཀྱིས་སྒྲུབ་པ་གཅོད་མཚམས་ནོར་བ་ཡིན་ཏེ། མཐའ་དཔྱོད་ལས། ཁ་ཆེ་
བ་དང་། མངོན་པ་བ་ལས་གཞན་པའི་སྡེ་བ། ཞེས་པ། མངོན་པ་བ་ལས་གཞན་པའི་སྡེ་

འགྲེལ་མཆན་སྐབས་དང་པོ། 73 རྣམ་མཁྱེན།
བ་འགའ་ཞིག་དང་ཁ་ཆེ་བས་ལྡན་མིན་དུ་འདོད་དོ། །ཞེས་པ་ཡིན་གྱི། ཁ་ཆེ་བ་ལས་གཞན་
ཞེས་པ་མ་ཡིན་པའི་ཕྱིར་ཏེ། རང་འགྲེལ་ལས། གང་དག་གི་ལྟར་ན། མིང་གི་རང་བཞིན་
ཡིན་པ་དེ་དག་གི་ལྟར་ན། ཞེས་པ་དང༌། རྒྱལ་སྲས་མ་ལས། སྡེ་བ་གཞན་དག་གི་ལྟར་
ན༑ ཞེས་པ། མཛོད་རང་ལུགས་ལས་གཞན་པའི་སྡེ་བ་ཁ་ཆེ་བ་ཡིན་པའི་ཕྱིར་ཏེ། གྲུབ་
མཐའ་རྩ་བར། སྡེ་བདུན་བཀའ་དང་ལུང་འདུ་བྱེད། །ཅེས་ལྡན་མིན་དུ་འདོད་པ་བྱེ་སྨྲ་
སྤྱིའི་ལུགས་སུ་བྱས་ཤིང་། སྤྱིར་ཡང་ཁ་ཆེ་བ་གཙོ་ཆེ་བའི་ཕྱིར་དང་། རང་འགྲེལ་ལས་
མིང་བྱེད་པ་ནི་མིང་སྟེ། ཞེས་སོགས་ལྡན་མིན་ཏུ་འདོད་པ་དགག་ཡུལ་སློབ་དཔོན་འདུས་
བཟང་ཡིན་པའི་ཕྱིར་རོ། དེས་ན་མཛོད་རང་ལུགས་ལ་བསྟན་བཅོས་རྣམས་གཟུགས་སུ་
འདོད་དེ། རྩ་བར། འདོད་པ་གསུམ་བཀོད་ནས། རང་འགྲེལ་དུ། འདུ་བྱེད་དུ་འདོད་པ་
ལ་དགག་པ་བྱས་པའི་ཕྱིར་དང་། གོང་དུ་སེམས་ཅན་ལ་སྟོན་པའི་སྒྲ་ལ་བསྟན་བཅོས་བཞག་
པའི་ཕྱིར། ཡང་ན། གྲུབ་མཐའ་ཆེན་མོ་ལས། མིང་གི་ཚོགས་སྤྱི་ཡིན་པས་བེམ་པོ་དང་
ལྡན་མིན་འདུ་བྱེད་དུ་གཏོགས་ལ། ཞེས་གཞི་མཐུན་བཞག་པ་ལྡན་མིན་དུ་འདོད་པའི་ལུགས་
སུ་གསུངས་པས། ཁྱོད་ཀྱིས་བེམ་པོའི་ངོ་བོར་འདོད་ན་གཉིས་ཀའི་གཞི་མཐུན་དུ་ཐལ། ཞེས་
རིགས་པའི་འཕུལ་གྱིས་ཀྱང་ཆོག་གམ་དཔྱད། གསེར་ཕྲེང་ལས། དེས་ན་མིང་ཡིན་ན་
འདུ་བྱེད་དང༌། ཚིག་ཡིནན་གཟུགས་སུ་འདུས་ཞེས་ངེས་པར་མི་བྱའོ། །ཞེས་པ་དང༌།
མཛོད་མཐའ་དཔྱོད་ལས། ཁ་ཅིག་དེ་ལྟར་བཤད་མི་ཤེས་པར་མདོ་སྡེ་བས་རྣ་བའི་ཡུལ་
སྒྲ་དང་། བྱེ་བྲག་སྨྲ་པས་ཡིད་ཀྱི་ཡུལ་མིང་ལ་འདོད་ཟེར་བ་སོགས་ནི། །མདོ་དང་འཛོད་
རྩ་འགྲེལ་བྱེད་གང་དང་མི་མཐུན་པའི་བབ་ཅོལ་ཡིན་ནོ། །ཞེས་པ། མཆིམས་མཛོད་ཡིན་
ཏེ༑ དེ་ཉིད་ལས། མདོ་སྡེ་བའི་རྣ་བའི་ཡུལ་དུ་གྱུར་བ་ཚིག་གམ་སྟེ་ཚིག་གི་རང་བཞིན་
དང༌། བྱེ་བྲག་ཏུ་སྨྲ་བས་ཡིད་ཀྱི་ཡུལ་དུ་གྱུར་བ་མིང་གི་རང་བཞིན་ཡིན་པར་འདོད་པས་
དེ་དག་ནི་རིམ་པ་ལྟར་གཟུགས་ཀྱི་ཕུང་བོ་དང་འདུ་བྱེད་ཀྱི་ཕུང་བོ་དག་ཏུ་འདུས་ལ། ཞེས་

འགྲེལ་མཆན་སྐབས་དང་པོ། 74 རྣམ་མཁྱེན།
གསུངས་པའི་ཕྱིར། །གསེར་ཕྲེང་ལས། ལུགས་དེ་གཉིས་ཀྱིས་ནི་བསྟན་བཅོས་བེམ་པོའི་
ངོ་བོར་འདོད་ལ། ཞེས་དང་། ཕར་ཕྱིན་མཐའ་དཔྱོད་ལས། བྱེ་མདོས་བཀའ་བསྟན་
བཅོས་བེམ་པོར་ཁས་ལེན་པར་ཐལ། བེམ་པོའི་བདག་ཉིད་དུ་ཁས་ལེན་པའི་ཕྱིར་ན་མ་་ཁྱབ་
པོ༑ ༑ཞེས་པ། བྱེ་སྨྲས་ངག་གིས་བུམ་པ་ཞེས་བཏགས་པའི་ཆའམ། དེ་ལྟར་བཏགས་པ་
ན་དོན་དེ་ཡིད་ལ་གསལ་བའི་ཆ་མིང་དང་བསྟན་བཅོས་སུ་བཞག་པའི་ངག་དེ་དང་ངོ་བོ་གཅིག་
ཏུ་འདོད་པས་ཡིན་ནམ་དཔྱད། རྟོག་གེ་དཔྱོད་པ་བ་ནི། དངོས་ཀྱི་རྗོད་བྱེད་རྟོག་པ་ལ་
སྣང་བའི་ཆ་ཀུན་བཏགས་དང་། ཞེན་པའི་རྗོད་བྱེད་སྒྲ་རང་མཚན་པར་འདོད་ཀྱང་། རིག་
བྱེད་ཀྱི་བསྟན་བཅོས་སུས་ཀྱང་མ་བྱས་པས་རྟག་དངོས་གཉིས་ཀར་འདོད་པས་དོན་གྱིས་
དངོས་མེད་དུ་ཁས་བླངས་སོང་བ་ཡིན་ནོ། །གསེར་ཕྲེང་དུ་འདི་མན་གྱིས་འཐད་པའི་ཕྱོགས་
གསུངས་པ་ནི། ཆོས་སྟོན་པ་པོ་དང༌། དེས་བསྟན་པའི་གསུང་རབ་རྣམས་ཕྱི་རོལ་རྒྱང་
ཆད་དུ་སྣང་བ་ནི། གདུལ་བྱས་སྣང་བ་ཙམ་ཡིན་པས དེ་ལྟར་སྣང་བ་ཉན་པ་པོའི་རྒྱུད་
དང་འབྲེལ་གྱི། སངས་རྒྱས་ལ་དེ་ལྟར་མི་སྣང་སྟེ། སྒྲིབ་པ་མ་ལུས་པ་སྤངས་པའི་ཕྱིར།
ཉན་པ་པོ་ལ་སྣང་ཙམ་གྱི་བཀའ་དེ་ཡང་སངས་རྒྱས་ཀྱི་ཡེ་ཤེས་ཀྱི་བདག་རྐྱེན་གྱི་མཐུ་ལས་
བྱུང་བས་དེས་བྱས་པར་བཞག་སྟེ། དཔེར་ན། རྨི་ལམ་ན་སྔགས་སོགས་ལྷའི་མཐུས་རྙེད་
པ་དེ། རང་གི་ཤེས་པའི་བདག་ཉིད་ཙམ་ཡིན་ཀྱང་ལྷས་བྱས་ཞེས་བརྗོད་པ་བཞིན་ནོ། །ཞེས་
པ་དེར་དྲངས་པའི་བཤད་སྦྱར་དང་རྒྱན་སྣང་སོགས་ཀྱི་དོན་ཡིན་པས་ལུང་ཤེས་པའི་བདག་
ཉིད་དུ་བཤད་དོ། །དབུས་མཐའི་འགྲེལ་བཤད་ལས། མིང་དང༌། ནས། བསྟན་བཅོས་
སོ༑ ༑ཞེས་པས། ཕྱི་ནང་གཉིས་ཀའི་བསྟན་བཅོས་དང༌། ཡང་ན་འཇིག་རྟེན་ལས་འདས་
པའི་ཡེ་ཤེས་ཐོབ་པར་བྱེད་པའི། ཞེས་སོགས་ཀྱིས་ནང་བའི་བསྟན་བཅོས་རྣམས་ངག་གི་
བདག་ཉིད་དུ་འཇོག་ཚུལ་བསྟན་ལ། ས་བཅུ་པ་བ་མན་གྱི་འཆད་པ་པོ་དང་ཉན་པ་པོ་གཉིས་
ཀ་ལ་བསྟན་བཅོས་སོགས་ཕྱི་དོན་དུ་སྣང་ངོ་། །དེས་ན་བྱེ་སྨྲ་ལྟར་སྒྲ་སྤྱི་ལ་འདོད་ན་དངོས་

འགྲེལ་མཆན་སྐབས་དང་པོ། 75 རྣམ་མཁྱེན།
མེད་དུ་འགྱུར་བས་རིག་བྱེད་པ་ལྟར་འགྱུར་ལ། མདོ་སྡེ་བ་ལྟར་ངག་སྒྲ་རང་མཚན་པར་
འདོད་ན་ངག་ཏུ་མ་ཐོན་པའི་བསྟན་བཅོས་མེད་པར་འགྱུར་བ་དང༌། བསེ་རུ་ལྟ་བུས་ཀྱང་
གདུལ་བྱ་ལ་ཆོས་མ་བསྟན་པར་འགྱུར་རོ། །ཞེས་གཞན་ལུགས་བསྟན་པ་བཀག་གོ །བརྗོད་
དོན་བསྟན་ནས་སློབ་མའི་རྒྱུད་བཅོས་པ་བསྟན་བཅོས་ཀྱི་སྒྲ་དོན་ཡིན་པས། ལུང་དང་རྣམ་
བཤད་རིགས་པ་ལྟར། རྒྱལ་བའི་བཀའ་ཡང་བསྟན་བཅོས་སུ་འདོད་པར་བྱའོ། །ཞེས་གསུངས་སོ། །
བསྡུས་དོན་ལུས་རྣམ་བཞག་བཤད་པ།
གཉིས་པ་བསྡུས་དོན་ལ་བཞི། མཚམས་སྦྱར་བ་དང་། རྩ་བའི་ངག་ཉེ་བར་འགོད་
པ་དང༌། འགྲེལ་བས་བསྡུས་ཏེ་བཤད་པ་དང༌། རྒྱས་པར་མ་བཀྲོལ་བའི་རྒྱུ་མཚན་ནོ། །དང་
པོ་ནི། འབྲེལ་བ་རྩ་བར་དངོས་སུ་མ་བསྟན་ཀྱང་། འགྲེལ་བར་བསྟན་པ། དེ་ལྟར་འབྲེལ་
བ་ལ་སོགས་པ་བཞི་བསྙད་ནས། དགོས་པ་དང་པོ་གདུལ་བྱ་ཉན་པ་པོ་རྣམས་ཀྱིས་དཀྱུས་
བསྟན་པའི་རྟ་ཚམ་ཚོམ་མེད་པར་རྒྱུག་པ་ལྟར་རྒྱས་བཤད་ཀྱི་དོན་རྣམས་མ་འཛིངས་བར་
བདེ་བླག་ཏུ་རྟོགས་པར་བྱ་བའི་ཕྱིར་དང་། དེར་མ་ཟད་དགོས་པ་གཉིས་པ་བསྟན་ཅོས་
ཀྱི་དོན་རྣམ་པར་དབྱེ་བ་བྱས་པ་དཀྱུ་ས་མཐོང་བའི་ཁ་ལོ་བས་རྟ་ལེགས་པར་ཚར་གཅོད་
པ་ལྟར་འཆད་པ་པོ་རྣམས་ཀྱིས་ཡང་མ་འཛིངས་བ་སྟེ་མ་འཁྲུགས་པ་ཉིད་ཀྱིས་བཤད་པར་
བྱ་སླ་བར་བྱམས་པས་གཟིགས་ནས། བསྡུས་དོན་གྱི་ཚིག་ལེའུར་བྱས་པ་བཅོ་ལྔས།
དང་པོ་གཉིས་ཀྱིས་ལུས་མདོར་བསྟན་པ་དང༌། ལྷག་མས་རྒྱས་པར་བསྟན་པས་ཤེས་
རབ་ཀྱི་ཕ་རོལ་ཏུ་ཕྱིན་པ་ཡུམ་གྱི་མདོའི་ལུས་རྣམ་པར་བཞག་པ་གསུངས་ཏེ། གཉིས་
པ་རྩ་བ་ལ། ལུས་མདོར་བསྟན་པ་དང༌། རྒྱས་པར་བཤད་པའོ། །དང་པོ་ལ། བཤད་བྱ་
འཆད་བྱེད་མདོར་བསྟན་པ་དང༌། འཆད་བྱེད་ཀྱི་རྐང་གྲངས་སོ། །དང་པོ་ནི། གཞུང་
ཤེས་རབ་ཀྱི་ཕ་རོལ་ཏུ་ཕྱིན་པ་རྒྱས་འབྲིང་བསྡུས་པ་གསུམ་ནི། །བཤད་བྱ། དེ་གང་

འགྲེལ་མཆན་སྐབས་དང་པོ། 76 རྣམ་མཁྱེན།
གིས་ན། རྒྱན་འདིས། ཇི་ལྟར་ན། རྗོད་བྱེད་སྐབས་བརྒྱད་དང༌། བརྗོད་བྱ་དངོས་པོ་
བརྒྱད་དུ་ཕྱེ་བ་ཉིད་ཀྱིས་ཡང་དག་པ་ཕྱིན་ཅི་མ་ལོག་པར་རྫོགས་པར་བཤད་དོ། །སློབ་
དཔོན་གྱི་འགྲེལ་བ་ཆེ་ཆུང་གཉིས་ལྟར་ན། དགོས་འབྲེལ་ལས་འཕྲོས་ནས་མདོ་དོན་བདེ་
བླག་ཏུ་རྟོགས་པ་དགོས་པར་བཤད་པ་ན། རྒྱན་གྱིས་ཤེར་མདོའི་དོན་བཤད་ཚུལ་དེ་གང་
ཞེ་ན། ཞེས་པའི་ལན་དུ་སྦྱར་བས། སྔར་ལྟར་རྣམ་བཤད་དང་རྟོགས་སྣང་དུ་གསུངས་
སོ༑ ༑ཉི་སྣང་ལས། ཤེས་རབ་ཀྱི་ཕ་རོལ་ཏུ་ཕྱིན་པ་དེ་གང་ཡིན་ཞེས་བྱ་བ་འདི་ནི་བརྗོད་
པར་བྱའོ་ཞེ་ན། ཞེས་མཆོད་བརྗོད་ཀྱི་བསྟོད་ཡུལ་གྱི་ཤེར་ཕྱིན་དེ་རྒྱན་འདིར་ཇི་ལྟར་འཆད་
ཅེ་ན། ཞེས་པའི་ལན་དུ་སྦྱར་བས། ལོ་ཆེན་གྱི་ཊི ཀ་ཆུང་ལས། ཤེས་རབ་ཕ་རོལ་ཕྱིན་པ་
ནི༑ ༑ཞེས་བྱ་བའི་དོན་དང་གཞུང་ལས། དོན་གྱི་མཚན་ཉིད་གཙོ་བོར་བཟུང་ངོ༌། །ཞེས་
པ་ལྟར། གསེར་ཕྲེང་ལས། ཤེར་ཕྱིན་དེ་ནི་དངོས་པོ་བརྒྱད་དུ་ཕྱེ་བའི་ཚུལ་གྱིས་སོ། །ཞེས་
ཤེར་ཕྱིན་ལམ་འབྲས་གཉིས་ལ་བྱས་ནས། དེ་ལ་དངོས་པོ་བརྒྱད་དུ་ཕྱེ་ནས་བཤད་པར་
གསུངས་པས། དང་པོའི་མཚམས་སྦྱོར་ཚུལ་ནི། འགྲེལ་བ་དང་རྣམ་འགྲེལ་གཉིས་ཀྱི་དགོངས་
པའོ། །ཞེས་གྲོལ་སྡེ་གཉིས་ཀྱི་དགོངས་པར་གསུངས་ལ། ཤནྟི་བས། མདོ་ལས་ཅི་སྟོན་
ཅེས་པའི་ལན་དུ་སྦྱར་བ་སྐབས་དང་མ་འབྲེལ་ཞེས་བཀག་ནས། བུདྡྷ་ཤྲཱིས་བཤད་པ་སློབ་
དཔོན་ལྟར་ཡིན་པས་མ་བཀག་གོ །
ཞར་ལ་ཤེར་ཕྱིན་ལ་དོགས་པ་གཅད་པ།
གཞུང་དང་དོན་གཉིས་དངོས་པོ་བརྒྱད་དུ་འདོད་པ་པོ་འཚོལ་དགོས་ལ། ཉ་ཊིཀ་
ལས། ཤེར་འབྱུང་གིས་མངོན་པར་ཏེ་ཀུན་ཏུ། །འདིས་སམ་འདི་རྟོགས་པ་སྟེ་ཤེས་སོ། །ཞེས་
བྱེད་པ་དང་ལས་སྒྲུབ་པའོ། །ཞེས་པ་དང༌། རད་ཀིར་ལྟར་མངོན་རྟོགས་ལ་རྟོགས་བྱ་
ཡིན་པ་དང་རྟོགས་བྱེད་ཡིན་པ་གཉིས་ཆར་ཡོད་ཅིང་། ངོ་བོ་ཉིད་སྐུ་སངས་རྒྱས་ཡིན་པས་

འགྲེལ་མཆན་སྐབས་དང་པོ། 77 རྣམ་མཁྱེན།
མངོན་རྟོགས་སུ་འགལ་མོད། འདིར་དངོས་པོ་བརྒྱད་ནི་ཚིག་གི་དོན་མངོན་རྟོགས་བརྒྱད་
ཉིད་ལ་ཨ་བྷ་ཡས་བཤད་དོ། །ཞེས་པ་ལྟར། བུ་སྟོན་ཡང་དེ་གཉིས་གཅིག་པར་གསུངས་
སོ༑ ༑རང་ལུགས་ལ་མངོན་རྟོགས་བརྒྱད་ཀྱི་གྲངས་ལ་ཡེ་ཤེས་ཆོས་སྐུ་འདྲེན་ནོ། །དོན་
བསྡུས་སྒྲོན་མེའི་བཤད་ཚུལ་སོགས་རང་རེའི་མཐའ་དཔྱོད་དུ་གསལ་ལོ། །གནོད་འཇོམས་
གཉིས་དང་མན་ངག་རྗེས་འབྲང་དུ། སྨོན་ལམ་སོགས་རྣམ་པ་དགུའི་ཕ་རོལ་ཏུ་སོན་པའི་
ཤེར་ཕྱིན་ལ་སངས་རྒྱས་སའི་རྡོར་ཏིང་སྣང་མེད་ཀྱི་ཡེ་ཤེས་འཇོག་ལ། སངས་རྒྱས་ཀྱི་རྗེས་
ཐོབ་སྣང་བཅས་མེ་ལོང་ལྟ་བུ་སོགས་རྟོག་བཅས་རྟོག་མེད་ཀྱི་ཡེ་ཤེས་བཞི་དང་། ཉན་རང་
དགྲ་བཅོམ་པའི་ཡེ་ཤེས་རྣམས་ཤེར་ཕྱིན་གྱི་འབྲས་བུ་དང༌། གཞུང་རྣམས་ཤེར་ཕྱིན་གྱི་
རྒྱུ་ཡིན་པས་རྒྱུ་དང་འབྲས་བུའི་མིང་གིས་བཏགས་པ་དང༌། བྱང་སེམས་ཀྱི་ལམ་ལ་ཤེར་
ཕྱིན་གྱི་མིང་ཙམ་འཇུག་པས་བཏགས་པ་བར་བཤད་དོ། །ཚིག་གསལ་ལས། ངོ་བོ་ཉིད་
དམ་རང་བཞིན་གྱི་ཤེར་ཕྱིན་ཆོས་རྣམས་བདེན་སྟོང་དང༌། དེ་ལ་བརྟེན་པའི་ཤེར་ཕྱིན་དེ་
རྟོགས་པའི་མི་རྟོག་ཡེ་ཤེས་གཙོ་བོ་ཡིན་ཏེ། རང་བཞིན་དང་ཐ་མི་དད་པ་དང་། ལམ་
དང་གཞུང་ཡང་དེའི་ཆེད་དུ་སྦྱོར་བའི་ཕྱིར་ཟེར། འདིས་ཀྱང་ཕྱོགས་གླང་གི་ལུང་གཙོ་ཕལ་
ལ་འདོད་ཅེས་གསེར་ཕྲེང་གསུངས་སོ། །དག་ལྡན་ལས། རྣམ་གཡེང་གི་རྟོག་པ་བཅུའི་
གཉེན་པོ་ས་བཅུའི་མཉམ་བཞག་རྣམས་ཤེར་ཕྱིན་མཚན་ཉིད་པ་དང་། སོ་སྐྱེ་དང་སངས་
རྒྱས་ཀྱི་དེ་བཏགས་པ་བར་བཞེད་དོ། །ཡེ་ཤེས་ཞབས་ཀྱིས་ཕ་རོལ་གྱི་དོན་སོ་སྐྱེ་སྐབས་སུ་
བདག་མེད་ལ་ཡིད་ཆེས་པ་དང༌། རབ་དགའ་སོགས་ཀྱི་སྐབས་རྣམ་རྟོག་གི་དབེན་པ་ལ་
བྱས་ནས་དེ་དག་ཏུ་བཞག་ལ། བི་མ་ལ་མེ་ཏྲས། དོན་དམ་པའི་ཤེར་ཕྱིན་ཆོས་སྐུ་དང་།
རྒྱུའི་ཤེར་ཕྱིན་ལམ་ཤེར་ཕྱིན་ལ་བྱས་ནས། ཤེར་ཕྱིན་ཟབ་མོ་ལ་སྤྱོད་ཅེས་པའི། ལ་འབྲས་
བུ་ལ་སྦྱར་ན་རྒྱུ་མཚན་གྱི་བདུན་པ་དང་། རྒྱུ་ལ་སྦྱར་ན་ཡུལ་གྱི་རྣམ་དབྱེ་བདུན་པར་གསུངས་
པས། བུད་ངྷ་ཤྲཱི་དང་དྲི་མེད་བཤེས་གཉེན་གཉིས་ཀས་སློབ་ལམ་ན་ཤེར་ཕྱིན་ཡོད་པར་གསུངས་

འགྲེལ་མཆན་སྐབས་དང་པོ། 78 རྣམ་མཁྱེན།
སོ༑ ༑རྣམ་བཤད་ལས། གཞུང་དང་ལམ་ཤེར་ཕྱིན་གཉིས་ནི། ཤེར་ཕྱིན་བཏགས་པ་བ་
ཡིན་ཏེ། འདོགས་པའི་རྒྱུ་མཚན་འབྲས་བུ་བརྗོད་བྱར་སྟོན་པའི་ཕྱིར་དང་། དེ་ཐོབ་པའི་
ཐབས་ཡིན་པའི་ཕྱིར་རོ། །བཏགས་པའི་དགོས་པ་ནི། །འབྲས་བུ་དེ་ཐོབ་པར་འདོད་པས་
གཞུང་ལ་ཐོས་བསམ་དང་ལམ་ཉམས་སུ་ལེན་དགོས་པར་ཤེས་པའི་ཕྱིར་རོ། །དངོས་མ་
ཡིན་ཏེ། ཤེས་རབ་ཀྱི་མཐར་ཕྱིན་པ་མེད་པའི་ཕྱིར་རོ། །ཞེས་ལོ་ཆེན་དང་བུ་དང་གཡག་
གཞོན་གཉིས་སོགས་ལྟར་གསུངས་པས། རྗེ་བཙུན་པ་དང་བསོད་གྲགས་པ་དང་སྒོ་མང་ཡིག་
ཆ་རྙིང་བ་རྣམས་སུ་ཡང་དེ་ལྟར་བྱས་ལ། ཉ་ཊིཀ་ལས། དེ་ལས་ཀྱང་སངས་རྒྱས་སའི་
མི་རྟོག་ཡེ་ཤེས་གཙོ་བོ་དང་གཞན་ཕལ་བ་ཡིན་པས། རང་བཞིན་མེད་རྟོགས་ཀྱི་ཐེག་ཆེན་
གྱི་སློབ་ལམ་མཉམ་བཞག་ཀུན་ཤེར་ཕྱིན་ཕལ་བ་ཡིན་ཞིང་། ཤེར་ཕྱིན་ཕལ་བ་ལ་ཡང་ཤེར་
ཕྱིན་གྱི་མཚན་ཉིད་ཚང་བས་སློབ་ལམ་ན་ཤེར་ཕྱིན་ཡོད་དོ། །ཕྱོགས་གླང་ཡང་གཙོ་ཕལ་
དུ་དགོངས་ཏེ། ཤེས་རབ་ཀྱི་ཕ་རོལ་ཏུ་ཕྱིན་པའི་སྒྲ་ནི་གཉིས་ཏེ། གཙོ་བོ་དང་ཕལ་བའོ།།
ཞེས་དཀོན་མཆོག་འབངས་ཀྱིས་བཤད་ལ། མི་ཕལ་བས་ཀྱང་མིའི་གོ་ཆོད་པ་བཞིན་ནོ། །ཞེས་
པ་ལྟར་གསེར་ཕྲེང་ལས། དགོངས་པ་བཙལ་ན་ནི། མཚན་བཏགས་ཀྱི་དོན་དུ་མི་སྣང་
གི་གཙོ་ཕལ་ལ་བཞེད་པར་སྣང་སྟེ། ཞེས། དོན་བསྡུས་ཀྱི་འགྲེལ་བ་དང་རྒྱན་སྣང་ལས།
ཡེ་ཤེས་དེ་ནི་དེ་བཞིན་གཤེགས། །ཞེས་བྱ་བའི་ཚུལ་གྱིས་གཙོ་བོར་ཆོས་ཀྱི་སྐུ། ཞེས་སོགས་
དྲངས་ཤིང་། དེས་ན་ཐེག་ཆེན་འཕགས་པ་གསུམ་གྱིས་ཆོས་ཐམས་ཅད་རང་བཞིན་མེད་
པར་རྟོགས་པའི་ཆ་རྣམས་མཚན་གཞིར་གཟུང་ངོ༌། །ཞེས་དང༌། སྡུད་པ་དྲངས་ལ། སློབ་
ལམ་ན་ཤེར་ཕྱིན་མེད་པར་འདོད་པ་ལ་དགག་པ་རྒྱས་པར་མཛད་ནས། དེ་ལྟར་ན་སློབ་
ལམ་དང་ཤེར་ཕྱིན་འགལ་བར་འདོད་པ་དེ་དག་གིས། ཞེས་པ་ནས། དེ་བཞིན་གཤེགས་
པ་རྣམས་ཀྱི་ཡུམ་འཚོ་བ་དང་བྲལ་ཞིང་རྒྱལ་སྲས་རྣམས་ཀྱི་མིག་ཉམས་པར་བྱས་པ་ཡིན་
ནོ༑ ༑ཞེས་དང་། རྒྱན་འདིར་ས་དྲུག་པར་ཕར་ཕྱིན་དྲུག་རྫོགས་པས་སྤང་བྱ་དྲུག་སྤངས་

འགྲེལ་མཆན་སྐབས་དང་པོ། 79 རྣམ་མཁྱེན།
པ་དང་། ཚུལ་རོལ་ཕ་རོལ་མཐའ་ལ་མིན། །ཞེས་སོགས་འབྱུང་བས་སློབ་ལམ་ན་ཤེར་
ཕྱིན་མཚན་ཉིད་པ་ཡོད་ལ། ཞེས་གསུངས་པས། བསྟན་དར་བའི་སྤྱི་དོན་ལས། ཐེག་
ཆེན་སེམས་བསྐྱེད་ཀྱིས་ཟིན་པའི་སྟོང་ཉིད་རྟོགས་པའི་ཐེག་ཆེན་གྱི་མཁྱེན་པ་ཤེར་ཕྱིན་གྱི་
མཚན་ཉིད། ཅེས་དང༌། སྟོང་ཉིད་སྟོན་པའི་ཐེག་ཆེན་གྱི་སྡེ་སྣོད་རྣམས་གཞུང་ཤེར་ཕྱིན་
དུ་བཞག་ནས། རྣམ་བཤད་ཀྱི་དོན། ཕྱིན་ཟིན་པའི་ཤེར་ཕྱིན་ལ་དགོངས་གསུངས་ལ། ཁྱད་
པར་བཞི་ལ། རྟེན་སངས་རྒྱས། ངོ་བོ་ཡེ་ཤེས། གཞལ་བྱ་ཕྱི་དོན་གྱིས་སྟོང་བ། བདེན་
སྟོང་སྒྱུ་མ་ལྟ་བུ་ཡིན་པ། བཞི་གྲངས་ལ། རྗེ་བཙུན་པས། རྟེན་དང་ངོ་བོ་འདྲ། རྣམ་པའི་
ཁྱད་པར་གཉིས་སུ་མེད་པ་དགག་བྱ་དང་བྲལ་བའི་ཁྱད་པར་བདེན་སྟོང་སྒྱུ་མ་ལྟ་བུ་ཟེར།
བསོད་གྲགས་པས། རྒྱུའི་ཁྱད་པར་ཐོས་བསམ་སྒོམ་གསུམ་བསྒོམས་སྟོབས་ལས་བྱུང་བ།
རྟེན་ངོ་བོ་དགག་བྱ་དང་བྲལ་བའི་ཁྱད་པར་བཞི་སྦྱར་བ་རྒྱན་སྣང་དང་འབྲེལ་ལོ། །སྒོ་མང་
ཡིག་ཆ་གསར་བས། འདིའི་ཤེར་ཕྱིན་ལ་བརྟེན་ནས་བཏགས་པ་བ་ཡིན་པས་ཤེས་རབ་ཀྱི་
ཕར་ཕྱིན་བཏགས་པ་བ་ཡིན་མི་དགོས་པ་ཉེར་ལེན་བཞིན་ཡིན་པའི་ཕྱིར། ཞེས། རྣམ་བཤད་
ཀྱི་དོན་སེར་སྨད་ལྟར་གསུངས་ནས། ཤེར་ཕྱིན་དང་། ཕར་ཕྱིན་གྱི་མཚན་ཉིད་ཁྱད་མེད་
བྱས་པས། ཐེག་ཆེན་གྱི་ལམ་ཡིན་ན་ཤེར་ཕྱིན་ཡིན་པས་ཁྱབ་པར་གསུངས་སོ། །དེས་ན་
སྔར་གྱི་གཙོ་ཕལ་ནི། ལམ་འབྲས་ཀྱི་ཤེར་ཕྱིན་གཉིས་ཀྱི་གཙོ་ཕལ་དང༌། གསེར་ཕྲེང་
སོགས་ལས་སྟོང་ཉིད་མངོན་སུམ་དུ་རྟོགས་དགོས་པར་གསུངས་པ་ནི། ཚིག་གསལ་ལས།
མི་རྟོག་ཡེ་ཤེས་ནི་ཤེར་ཕྱིན་གཙོ་བོ་སྟེ། ཞེས་པ་ལྟར། སྤྱིར་ཤེར་ཕྱིན་གཙོ་བོ་ལ་དགོངས་
པ་ཡིན་ཏེ། མདོ་རྒྱན་ལས། དོན་དམ་ཤེས་པའི་ཕྱིར་བཤད་དོ། །ཞེས་དང་། ཕར་ཕྱིན་
མཐའ་དཔྱོད་ལས། ཕ་རོལ་ཕྱིན་བྱེད་ཀྱི་གཙོ་བོ་སྟོང་ཉིད་རྟོགས་པའི་ཤེས་རབ་ལ་བྱེད་
དགོས་པར་སྟོན་པའི་གསུངས་པ་བཞིན་དབུ་སེམས་མཐུན་པའི་ཕྱིར། ཞེས་གསུངས་པའི་
ཕྱིར་རོ། །རྟོགས་སྣང་ལས། བདག་མེད་རྟོགས་པའི་ཤེས་རབ་ཉིད་ལམ་ཤེར་ཕྱིན་ཡིན་

འགྲེལ་མཆན་སྐབས་དང་པོ། 80 རྣམ་མཁྱེན།
ཀྱང་། ནས། དེས་ན་ལམ་ཤེས་ཕྱིན་དང་འབྲས་བུ་ཤེར་ཕྱིན་འགལ་བ་མིན་ནོ། །ཞེས་
དང་། བདེན་མེད་རྟོགས་པའི་ཤེས་རབ་ཙམ་ནི་ཤེར་ཕྱིན་དངོས་མིན་ལ། ཞེས་དང་། སློབ་
ལམ་དེ་དག་ཤེར་ཕྱིན་དངོས་མིན་པར་བསྟན་པ་ཙམ་ཡིན། ཞེས་གསུངས་པས། རྫས་
སྤྱི་ཆོད་ན། ཤེར་ཕྱིན་ལ་འབྲས་བུ་ཤེར་ཕྱིན་གྱིས་ཁྱབ་གསུངས་སམ་དཔྱད། གཉིས་པ་
འཆད་བྱེད་ཀྱི་རྐང་གྲངས་ལ་གསུམ། མཁྱེན་གསུམ་དང༌། སྦྱོར་བཞི་དང༌། ཆོས་སྐུའོ།།
དང་པོ་ལ་གསུམ་ལས། དང་པོ་ནི། སེམས་བསྐྱེད་སོགས་ཆོས་བཅུ་མངོན་སུམ་དུ་རྟོགས་
པ་མཐར་ཐུག་པའི་ཡེ་ཤེས་དེ། འདིར་བསྟན་རྣམ་ཀུན་མཁྱེན་པ་ཉིད་ཀྱི་མཚན་ཉིད་དང་།
གསེར་ཕྲེང་དང་དོན་བདུན་ཅུའི་དེ་སྤྱིར་རྣམ་མཁྱེན་གྱི་མཚན་ཉིད་དུ་འཇོག གཉིས་པ་ནི།
ལམ་གསུམ་བདེན་མེད་དུ་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་འཕགས་
པའི་མངོན་རྟོགས་དེ། ལམ་ཤེས་པ་ཉིད་ཀྱི་མཚན་ཉིད། གསུམ་པ་ནི་དེ་ནས་གཞི་ཐམས་
ཅད་གང་ཟག་གི་བདག་མེད་དུ་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་དམན་
གྱི་རྟོགས་རིགས་སུ་གནས་པའི་ཆ་ནས་བཞག་པའི་འཕགས་རྒྱུད་ཀྱི་མཁྱེན་པ་དེ། ཐམས་
ཅད་ཤེས་པ་ཉིད་ཀྱི་མཚན་ཉིད། གཉིས་པ་ལ་བཞི་ལས། དང་པོ་ནི་མཁྱེན་གསུམ་གྱི་
རྣམ་པ་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། རྣམ་ཀུན་མངོན་
རྫོགས་རྟོགས་པའི་སྦྱོར་བའི་མཚན་ཉིད་དང༌། །གཉིས་པ་ནི། སྟོང་ཉིད་ལ་དམིགས་
པའི་སྒོམ་བྱུང་གི་ཤེས་རབ་ཀྱིས་ཟིན་པའི་སྒོ་ནས་མཁྱེན་གསུམ་གྱི་རྣམ་པ་སྒོམ་པ་ལ་དབང་
ཐོབ་པའི་སྐབས་ཀྱི་སེམས་དཔའི་རྣལ་འབྱོར་དེ། རྩེ་མོར་ཕྱིན་པའི་སྦྱོར་བའི་མཚན་ཉིད་
དང༌། གསུམ་པ་ནི། མཁྱེན་གསུམ་གྱི་རྣམ་པ་སྒོམ་པ་ལ་བརྟན་པ་ཐོབ་ཕྱིར་དུ་རིམ་གྱིས་
བསྒོམ་པའི་ཆ་ནས་བཞག་པའི་སེམས་དཔའི་རྣལ་འབྱོར་དེ། མཐར་གྱིས་སྦྱོར་བའི་མཚན་
ཉིད། བཞི་པ་ནི། མཐར་གྱིས་སྦྱོར་བ་བསྒོམས་སྟོབས་ལས་བྱུང་བའི་སེམས་དཔའི་རྣལ་
འབྱོར་མཐར་ཐུག་དེ། སྐད་ཅིག་གཅིག་གིས་མངོན་པར་རྫོགས་པར་བྱང་ཆུབ་པའི་སྦྱོར་

རྣམ་མཁྱེན།
འགྲེལ་མཆན་སྐབས་དང་པོ། 81
བའི་མཚན་ཉིད། གསུམ་པ་ནི། མཁྱེན་གསུམ་གྱི་རྣམ་པ་བསྒོམས་སྟོབས་ཀྱིས་ཐོབ་པའི་
འབྲས་བུ་མཐར་ཐུག་དེ། འབྲས་བུ་ཆོས་ཀྱི་སྐུའི་མཚན་ཉིད་དང༌། དེ་རྣམས་ཀྱི་གྲངས་
བསྡུ་བ་ནི། དེ་རྣམ་བརྒྱད་ཅེས་རྣམ་བཤད་དུ་གསུངས་སོ། །གསེར་ཕྲེང་དུ་དངོས་པོ་
བརྒྱད་སོ་སོའི་མཚན་ཉིད་བཞག་པ་ནི་བུ་ཉ་གཉིས་ལྟར་ཡིན་པས། །རྣམ་བཤད་དུ་ལམ་
ཤེས་ཀྱི་མཚན་ཉིད་ལ་དགག་པ་མཛད་པ་ལྟར། ཕལ་ཆེར་ཚིག་ཟིན་ལྟར་མི་རུང་ལ། གྲངས་
ངེས་ནི། འཕགས་བཞིའི་བཞེད་དོན་བསྒྲུབ་པ་དང་གང་ཟག་གཅིག་འཚང་རྒྱ་བའི་ཉམས་
སུ་བླང་བྱའི་ཡུལ་ལ་མཁྱེན་པ་གསུམ་དུ་ངེས་ལ། སྤང་བྱ་མ་ལུསཔ་འཇོམས་པ་ལ། མཁྱེན་
གསུམ་གྱི་རྣམ་པ་ཤེས་པ་ཙམ་གྱིས་མི་ཆོག་པར་དེ་སྒོམ་པ་ལ་དབང་ཐོབ་དགོས་པས་དེ་ལ་
སྦྱོར་བ་དང་པོ་གཉིས་དང་། ཆོས་ཐམས་ཅད་སྐད་ཅིག་མ་གཅིག་ལ་མངོན་སུམ་དུ་མཁྱེན་
པའི་ཆོས་སྐུ་ཐོབ་པ་ལ། མཁྱེན་གསུམ་གྱི་རྣམ་པ་སྒོམ་པ་ལ་བརྟན་པ་ཐོབ་དགོས་པས། དེ་
ལ་སྦྱོར་བ་ཕྱི་མ་གཉིས་སུ་ངེས་པས། ཉམས་ལེན་ལ་སྦྱོར་བཞི་དང༌། དེའི་འབྲས་བུ་མཐར་
ཐུག་ཆོས་སྐུར་ངེས་སོ། །གོ་རིམ་ནི། གདུལ་བྱ་འབྲས་བུ་ལ་སྦྲོ་བ་སྐྱེད་ཕྱིར་རྣམ་མཁྱེན་
དང་། དེའི་ཐབས་ལམ་ཤེས་དང་། ཐབས་དེ་སྲིད་ཞིའི་མཐའ་ལས་དག་བྱེད་དམ། གོལ་
ས་ཤེས་ཕྱིར་གཞི་ཤེས་གསུངས་པ་བཤད་པའི་རིམ་པ་དང༌། ཕྱི་མ་ལྔ་རྒྱུ་འབྲས་དོན་རིམ་
ཡིན་ལ། སྦྱོར་བ་དང་པོ་སྐྱེས་ནས་གསུམ་པ་བསྒོམ་པས་དེ་གཉིས་ཡང་སྐྱེས་རིམ་དང་། དང་
པོ་གསུམ་དང་ཕྱི་མ་ལྔ་བཤད་པའི་རིམ་པར་རྣམ་བཤད་དུ་གསུངས་སོ། །ས་མཚམས་ཀྱང་།
གསེར་ཕྲེང་ལས། ཐེག་པ་གསུམ་གྱི་ཚོགས་ལམ་ནས་བཟུང་སྟེ་མི་སློབ་ལམ་གྱི་བར་དུ་གཞི་
ཤེས་དང་ལམ་ཤེས་གཉིས་སུ་བཞག་གོ །ཞེས་པ་གནོད་འཇོམས་དང་ཉ་ཊིཀ་ལྟར་ལས།
བུས་འཕགས་ལམ་ནས་བཞག་གོ།མི་སློབ་ལམ་གྱི་བར་དུ་ཞེས་པ་མི་སློབ་ལམ་ཐོབ་ཁ་མན་
གྱི་ལམ་རྣམས་དེ་གཉིས་ཀྱིས་བསྡུས་པས་དོན་ཡིན་གྱི་སངས་རྒྱས་སར་བཞག་པ་མིན་ལ།
འོག་ཏུ་ལམ་ཤེས་ལ་ནི་སེམས་བསྐྱེད་སྔོན་དུ་འགྲོ་དགོས་པས་དེའི་སྐད་ཅིག་གཉིས་པ་ནས་

འགྲེལ་མཆན་སྐབས་དང་པོ། 82 རྣམ་མཁྱེན།
ལམ་ཤེས་འདོད་པར་བྱའོ། །ཞེས་པ། གནོད་འཇོམས་ལྟར་ན་དེ་ལྟར་བྱ་ཞེས་པ་ཡིན་ཏེ།
གོང་དུ་བྱང་སེམས་ཀྱི་ལམ་ཐམས་ཅད་ལམ་ཤེས་སུ་གསུངས་པའི་ཕྱིར་རོ། །རེད་མདའ་
བ་སོགས་ཀྱིས་སྦྱོར་བ་དང་པོ་གསུམ་ལ་ཁྱད་པར་ཅན་ཡིན་མིན་གཉིས་རེ་བྱས་ནས། ཁྱད་
པར་ཅན་གྱི་དོན། རྟེན་གྱི་ཁྱད་པར་ཕྱིར་མི་ལྡོག་པ་དང༌། སྦྱོར་བའི་ཁྱད་པར་སྐྱོན་ཐམས་
ཅད་དང་བྲལ་བ་དང༌། ཡུལ་གྱི་ཁྱད་པར་སྟོབས་སོགས་རྣམ་པ་མ་ལུས་པ་ཡུལ་དུ་བྱེད་
པ་གསུམ་ལྡན་ཟེར་བ་དང༌། ཐུབ་དགོངས་སུ། ཆོས་སྐུ་རྣམ་ཀུན་མངོན་རྫོགས་མཚན་
ཉིད་པ་དང༌། སྦྱོར་བ་རྣམས་བཏགས་པ་བར་བཤད་པ་སོགས་བཀག་ནས་གཞན་རང་ལུགས་
ལྟར་ལ། མཐར་གྱིས་སྦྱོར་རྒྱུན་མཐར་བཞག་པ་ནི། ཉ་ཊིཀ་ལས། ཡ་མཐའ་རྒྱུན་མཐའི་
བར་དུ་ཡོད་པར་ཨརྱ་བཞེད་པར་མངོན་ཞེས་པ་ལྟར་ཡིན་ནོ། །སྐད་ཅིག་སྦྱོར། ལོ་ཆེན་
གྱི་ཊིཀ་ཆུང་ལས། སྦྱོར་བ་བཞི་ནི། ས་བདུན་པ་དང༌། བརྒྱད་པ་དང་། དགུ་བ་དང་
བཅུ་བ་ལ་རིམ་བཞིན་འཐོབ་བོ། །ཞེས་པ་དང༌། ཚིག་གསལ་དུ། རྡུལ་གཅིག་གོ་ས་འཕོས་
པ་དང༌། སེ་གོལ་གཅིག་གཏོགས་པའི་ཡུན་ལ་སུམ་བརྒྱ་རེ་བརྒྱད་བགོས་པའི་ཆ་གཅིག་
དང༌། བྱ་རྫོགས་ཀྱི་སྐད་ཅིག་མ་གསུམ་ལས་གང་ལ་བྱེད་ཅེས་པའི་ལན་དུ་དང་པོ་གཉིས་
ལྟར་ན་ཡང་གདུལ་བྱའི་བསམ་པའི་དབང་ལས་དུས་མཐའ་གཅིག་ཏུ་མི་བདེན་པའི་ཕྱིར།
འོན་ཀྱང་ཕྱོགས་ཕྱི་མ་ལྟར་བྱ་ལ། དེའི་ཡུན་དབང་ཐོབ་པའི་སྐད་ཅིག་མ་རིམ་ཅན་ཐོབ་
ཀྱང་སྐྱོན་མེད་ཅེས་པ། བུ་ཉའི་ཊིཀྐར་རང་ལུགས་སུ་བྱས་པ་རྣམས་བཀག་ནས། རང་
ལུགས་རྒྱུན་མཐའ་ཁོ་ནར་བཞག་གོ །ཟློས་སྤོང་བཞི་བུ་ཊིཀ་ལྟར་གསེར་ཕྲེང་དུ་གསལ་ལ།
རྣམ་བཤད་ཀྱི་སྤྱི་དོན་རྣམས་རང་རེའི་མཐའ་དཔྱོད་དུ་གསལ་ལོ། །རྟོགས་སྣང་དུ་སངས་
རྒྱས་ཀྱི་ཇི་ལྟ་ཇི་སྙེད་རྟོགས་པའི་ཡེ་ཤེས་གཉིས་རྣམ་མཁྱེན་མིན་པ་དང༌། རྣམ་མཁྱེན་གྱིས་
དེ་མཁྱེན་ཀྱང་དེ་མཁྱེན་པའི་ཡེ་ཤེས་མིན་པ་དང༌། གང་ཟག་གི་བདག་མེད་ཙམ་མངོན་
སུམ་དུ་རྟོགས་པའི་ཡེ་ཤེས་ཉན་ཐོས་ཀྱི་ལམ་ཡིན་ལ། དེ་བྱང་འཕགས་ཀྱི་རྒྱུད་ལ་ཡོད་པ་

རྣམ་མཁྱེན།
འགྲེལ་མཆན་སྐབས་དང་པོ། 83
གཞི་ཤེས་ཡིན་ཀྱང་ལམ་ཤེས་མིན་ལ། དེ་རྒྱུད་ལ་ཡོད་པས་ཉན་ཐོས་ཀྱི་ལམ་རྒྱུད་ལ་ཡོད་
མི་དགོས་ལ། བྱང་འཕགས་རྒྱུད་ཀྱི་དེའི་མཚན་ཉིད། མྱོང་སྟོབས་ཀྱིས་ངེས་པའི་ཡེ་ཤེས་
ལམ་ཤེས་ཡིན་ལ་གཞི་ཤེས་མིན་པར་གསུངས་ནས། དེའི་ཕྱིར་བྱང་སེམས་འཕགས་པའི་
རྒྱུད་ལ་ལམ་ཤེས་གཞི་གཉིས་ཤེས་གཉིས་ཀ་ཡོད་ཀྱང་། དེ་གཉིས་ཕན་ཚུན་གཅིག་ཡིན་
ན་གཅིག་མིན་པར་འགལ་ལོ། །འདིས་སངས་རྒྱས་ཀྱི་ས་ཡང་རིགས་བསྒྲེའོ། །ཞེས་མཁྱེན་
གསུམ་འགལ་བར་བཤད་དོ། །
ལུས་རྣམ་བཞག་རྒྱས་པ་བཤད་པ།
གཉིས་པ་ལུས་རྒྱས་པར་བཤད་པ་ལ། མཁྱེན་གསུམ་དང༌། སྦྱོར་བཞི་དང་། ཆོས་
སྐུའི་ལུས་བཤད་པ་གསུམ། དང་པོ་ལ་གསུམ། རྣམ་མཁྱེན་དང༌། ལམ་ཤེས་དང་། གཞི་
ཤེས་ཀྱི་ལུས་བཤད་པའོ། །དང་པོ་ལ། ཆོས་བཅུས་རྣམ་མཁྱེན་མཚོན་ཚུལ་དང་། བསྟན་
བཤད་སྦྱར་བའོ། །དང་པོ་ལ། སེམས་བསྐྱེད་དེའི་དོན་སྒྲུབ་པའི་ཐབས་སྟོན་པའི་གདམས་
ངག །དོན་དེ་སྒྲུབ་བྱེད་ཀྱི་སྒྲུབ་པའོ། །དང་པོ་ནི། བསམ་པ་སེམས་བསྐྱེད་པ་དང་།
གཉིས་པ་ནི། གདམས་ངག་དང༌། །གསུམ་པ་ལ། སྟོང་ཉིད་ལ་སྒོམ་བྱུང་གི་ཐོག་མ་
ངོས་བཟུང་བ་དང༌། སྒྲུབ་པ་སྤྱིའི་རྣམ་བཞག་གཉིས། དང་པོ་ནི། ངེས་འབྱེད་ཡན་
ལག་རྣམ་པ་བཞི་དང༌། །གཉིས་པ་ལ་གཉིས་ལས། དང་པོ་སྒྲུབ་པ་ཡི་ནི་རྟེན་གྱུར་
བ༑ ཆོས་ཀྱི་དབྱིངས་ཀྱི་རང་བཞིན་དུ་གནས་པའི་རིགས་དང༌། །གཉིས་པ་བརྟེན་
པ་སྒྲུབ་པ་ལ། གསུམ་ལས། དང་པོ་སྒྲུབ་པའི་དམིགས་པ་དག་དང༌། གཉིས་པ་སྒྲུབ་
པའི་ཆེད་དུ་བྱ་བ་དང་ནི། །གསུམ་པ་བསྒྲུབ་བྱའི་དབྱེ་བ་ལ་བཞི་ལས། དང་པོ་གོ་ཆའི་
སྒྲུབ་པ་དང༌། གཉིས་པ་འཇུག་པའི་བྱ་བ་དང༌། །གསུམ་པ་ཚོགས་ཀྱི་སྒྲུབ་བ་དང་ནི།
བཞི་བ་ངེས་པར་འབྱུང་བའི་སྒྲུབ་པ་དང་བཅས་པས་བཅུ་བོ་དེ་རྣམས་མངོན་སུམ་དུ་མཁྱེན་

འགྲེལ་མཆན་སྐབས་དང་པོ། 84 རྣམ་མཁྱེན།
པས་རྣམ་མཁྱེན་ཞེས་ཡུལ་གྱིས་ཡུལ་ཅན་མཚོན་པ་ཡིན་ལ། རྒྱུས་འབྲས་བུ་མཚོན་ཚུལ་
ཡང་ཅུང་ཟད་བཤད་དུ་ཡོད་པར་རྣམ་བཤད་གསུངས་སོ། །གོ་རིམ་བཤད་པའི་རིམ་པ་
ཡིན་གྱི། དོན་རིམ་བྱས་ན་མདོ་རྒྱན་ལྟར་རིགས་དང་པོ་བྱ་དགོས་སོ། །གཉིས་པ་མདོར་
བསྟན་དང་རྒྱས་བཤད་སྦྱར་བ་ནི། རྟེན་ཐུབ་པའི་རྣམ་ཀུན་མཁྱེན་པ་ཉིད་ཅེས་རྟེན་གྱི་
གང་ཟག་དང་སྦྱར་རོ། །གཉིས་པ་ལ་གཉིས་ལས། དང་པོ་ཆོས་བཅུ་གཅིག་གིས་ལམ་
ཤེས་མཚོན་ཚུལ་ལ་གཉིས། དང་པོ་ལམ་ཤེས་ཀྱི་ཡན་ལག་ནི། འོད་མོག་མོག་པོར་བྱེད་
པས་རྟེན་གེགས་ང་རྒྱལ་མངོན་གྱུར་དང་བྲལ་བ་དང༌། ལ་སོགས་པས་ཡན་ལག་ལྷག་མ་
བཞི་དང༌། གཉིས་པ་ལམ་ཤེས་དངོས་ལ་གསུམ་ལས། དང་པོ་སྲིད་པ་མཐའ་མའི་ཚེ་
སློབ་དཔོན་ལ་ལྟོས་པས་སློབ་མ་ཉན་ཐོས་ཀྱི་ལམ་ཤེས་པའི་ལམ་ཤེས་དང༌། གཉིས་པ་
བསེ་རུའི་རང་རྒྱལ་གྱི་ལམ་ཤེས་པའི་ལམ་ཤེས་གང་ཡིན་པ་དང༌། །གསུམ་པ་བྱང་སེམས་
ཀྱི་ལམ་ཤེས་པའི་ལམ་ཤེས་ལ་གཉིས་ཀྱི། དང་པོ་ཚེ་འདིར་ནད་མེད་པ་སོགས་དང་། ཚེ་
གཞན་པའི་ཡོན་ཏན་སངས་རྒྱས་དང་མི་འབྲལ་བ་སོགས་གྱི། །ཕན་ཡོན་ཆེ་བ་མཐོང་
བའི་ལམ་དང༌། །གཉིས་པ་སྒོམ་ལམ་ལ་གཉིས་ལས། དང་པོ་སྒོམ་ལམ་གྱི་བྱེད་པ་དང་
ནི༑ གཉིས་པ་སྒོམ་ལམ་དངོས་ལ་གཉིས་ལས། དང་པོ་ཟག་བཅས་སྒོམ་ལམ་ལ་གསུམ།
དང་པོ་ཡོས་པ་སྒོམ་ལམ་ལ་གཉིས་ལས། དང་པོ་མོས་པ་དངོས་ནི། མོས་པ་སྒོམ་ལམ་
དང་། །གཉིས་པ་དེའི་ཕན་ཡོན་བསྟོད་པ་དང་བཀུར་བ་དང་བསྔགས་པ་གསུམ་དང༌།།
གཉིས་པ་བརྔོ་བ་སྒོམ་ལམ་དང་གསུམ་པ་རྗེས་སུ་ཡི་རང་བ། །ཡིད་ལ་བྱེད་པ་ཇཱ་ན་
མེད་པའི་སྒོམ་ལམ་དག་གོ།གཉིས་པ་ཟག་མེད་སྒོམ་ལམ་ལ་གཉིས་ལས། དང་པོ་སྒྲུབ་
པ་སྒོམ་ལམ་དང་། གཉིས་པ་ཤིན་ཏུ་རྣམ་པར་དག་པའི་སྒོམ་ལམ་ཞེས། །བྱ་བ་མོས་
པ་ནས་འདིའི་བར་ལྔ་བོ་ནི་༸སྒོམ་པའི་ལམ་མོ། །འདི་དག་གིས་ལམ་ཤེས་ཡུལ་དང་ངོ་
བོ་ཅི་རིགས་གྱིས་མཚོན་པར་རྣམ་བཤད་གསུངས་སོ། །གཉིས་པ་རྟེན་དང་བསྟན་བཤད་

འགྲེལ་མཆན་སྐབས་དང་པོ། 85 རྣམ་མཁྱེན།
སྦྱར་བ་ནི། བྱང་ཆུབ་སེམས་དཔའ་མཁས་པ་འཕགས་པ་རྣམས་ཀྱིས། །ལམ་ཤེས་
ཉིད་ནི་དེ་འདྲར་བཤད་དོ། །གསུམ་པ་ལ་གཉིས་ལས། དང་པོ་གཞི་ཤེས་མཚོན་བྱེད་
ཀྱི་ཆོས་དགུ་བཤད་པ་ལ་བཞི། དང་པོ་འབྲས་ཡུམ་ལ་ཉེ་རང་གི་རྒྱུ་མཚན་ལ་གཉིས་ལས།
དང་པོ་ཤེས་པས་སྲིད་ལ་མི་གནས་ཤིང་སྟེ་མི་གནས་པའི་གཞི་ཤེས་དང་། གཉིས་པ་�
རྗེས་ཞི་ལ་མི་གནས་པའི་ལམ་ཤེས་དང་ལྡན་པས་འབྲས་ཡུམ་ལ་ཉེ་བ་དང་། གཉིས་པ་
ཉེ་རང་གི་རྒྱུ་མཚན་དེ་ཉིད་བསྒྲུབ་པ་ལ་གཉིས་ལས། དང་པོ་ཐབས་ཤེས་ཁྱད་པར་ཅན་
དེ་གཉིས་དང་བྲལ་བས་འབྲས་ཡུམ་སྒྲུབ་པའི་ཐབས་མ་ཡིན་པས་དེ་ལས་རིང་བའི་གཞི་
ཤེས་དང༌། །གཉིས་པ་ཐབས་ཤེས་ཁྱད་པར་ཅན་དང་ལྡནཔས་ཐབས་མཁས་ཀྱིས་རིང་
བ་མ་ཡིན་པའི་གཞི་ཤེས་ཉིད་དང༌། གསུམ་པ་མི་མཐུན་ཕྱོགས་དང་གཉེན་པོའི་དབྱེ་
བ་ལ་གཉིས། དང་པོ་ནི། ཐབས་ཤེས་ཁྱད་པར་ཅན་དང་བྲལ་བས་ཐེག་ཆེན་ལ་ལྟོས་ཏེ་
མི་མཐུན་ཕྱོགས་ཀྱི་གཞི་ཤེས་དང༌། གཉིས་པ་ནི། ཐབས་ཤེས་དེས་ཟིན་པས་གཉེན་པོའི་
ཕྱོགས་ཀྱི་གཞི་ཤེས་དག་དང༌། །བཞི་བ་གཞི་ཤེས་སྦྱོར་བ་ལ་གསུམ། དང་པོ་གཞི་ཤེས་
སྦྱོར་བ་དངོས་དང་། གཉིས་པ་དེ་ཡི་མཉམ་ཉིད་དང༌། གསུམ་པ་འབྲས་བུ་ནི། ༼ག༽
གཉིས་པ་རྟེན་དང་བསྟན་བཤད་སྦྱར་བ་ནི། ཉན་ཐོས་དང་ལ་སོགས་༼ཀ༽མཐོང་༼ང༽
བས་རང་རྒྱལ་གྱི་མངོན་པར་རྟོགས་པའི་ལམ་༼ཁ༽ལམ་སྟེ་ཆོས་དགུའི་དངོས་བསྟན་ཤུགས་
བསྟན་གཉིས་ཀས་མཚོན་པར་རྣམ་བཤད་གསུངས་སོ། །༼ཅ༽དེ་འདྲ་ཀུན་ཤེས་ཉིད་དུ་
འདོད་དོ། །ད་ལྟའི་འདི་སྡེབ་སྦྱོར་གྱི་དབང་གིས་ཡིན་གྱི་འགྱུར་གཞན་ལ། མཐོང་ལམ་
ཉན་ཐོས་ལ་སོགས་ཀྱི། །ཞེས་ཡོད་པར་གསེར་ཕྲེང་རྣམ་བཤད་རྟོགས་སྣང་གསུམ་གར་
གསུངས་སོ། །ཇོ་བའི་དཔོན་པོ་ད་ན་ཤྲཱིས། སོགས་ཀྱི་སྒྲ་ཨ་ཏིའི་དོན་ཡིན་པས་དང་པོ་
དང་མཆོག་ལ་བྱེད་ཅེས་པ་དང༌། གོ་མི་འཆི་མེད་ཀྱི་སློབ་མ་རྣམས་ཀྱིས། སོགས་སྒྲས་
རང་རྒྱལ་བསྡུ་ཟེར་བ་ཁ་ཅིག་གིས་བཀག་ཚུལ་སོགས་གསེར་ཕྲེང་དུ་གསལ་ལོ། །གཉིས་

འགྲེལ་མཆན་སྐབས་དང་པོ། 86 རྣམ་མཁྱེན།
པ་སྦྱོར་བཞིའི་ལུས་རྒྱས་པར་བཤད་པ་ལ། གཉིས་ལས། དང་པོ་དབང་དུ་བྱ་བ་རྒྱུ་འབྲས་
ལ་གཉིས། དང་པོ་དབང་དུ་བྱ་བའི་རྒྱུ་རྣམ་རྫོགས་སྦྱོར་བ་ལ་གཉིས། དང་པོ་མཚོན་བྱེད་
ཀྱི་ཆོས་བཤད་པ་ལ་གཉིས་ལས། དང་པོ་རྣམ་རྫོགས་སྦྱོར་བ་སྤྱིའི་རྣམ་བཞག་ལ་ལྔ་ལས།
དང་པོ་རྣམ་པ་དང་། གཉིས་པ་སྦྱོར་བར་གྱུར་པ་དང༌། བཅས་རྣམས་དང༌། །ཞེས་
པས་སྦྱོར་བ་བསྒོམ་པ་དང་དགེ་རྩ་གསོག་པའི་རྟེན་གྱི་གང་ཟག་བསྟན་ནོ་ཞེས་རྣམ་བཤད་
གསུངས་སོ། །གསུམ་བ་སྦྱོར་བའི་ཡོན་ཏན་དང་། བཞི་བ་སྦྱོར་བའི་སྐྱོན་དང་ནི། ལྔ་
བ་སྦྱོར་བའི་མཚན་ཉིད་དང་བཅས་པའོ། །གཉིས་པ་མངོན་རྟོགས་སྐྱེ་རིམ་ལ་བཞི་ལས།
དང་པོ་སྦྱོར་བ་སྐྱེ་གནས་ཀྱི་སྐབསཐར་ཆ་དང༌། གཉིས་པ་སྨིན་པའི་སྐབས་ངེས་འབྱེད་
ཆ་མཐུན་དང་། གསུམ་པ་རྟེན་གྱི་གང་ཟག་སློབ་པ་ཕྱིར་མི་ལྡོག་པའི་དགེ་འདུན་གྱི་
ཚོགས་དང༌། བཞི་བ་གང་གི་སྒོམ་རིམ་ལ་གསུམ་གྱི། དང་པོ་སྲིད་དང་ཞི་བ་མཉམ་
པ་ཉིད་ཀྱི་སྦྱོར་བ་དང་། གཉིས་པ་ཞིང་དག་བླ་ན་མེད་པའི་སྦྱོར་བ་དང་ནི། །གསུམ་
པ་༼ག༽རྣམ་ཀུན་མངོན་པར་རྫོགས་པར་རྟོགས་པ་མཚོན་པར་གསེར་ཕྲེང་ལས་གསུངས་
པ་སྟེ་དེ་ལྟར་རོ། །༼ཁ༽གཉིས་པ་བསྟན་བཤད་སྦྱར་བ་ནི། ཆོས་བཅུ་གཅིག་པོ་འདིས་
ནི་གཉིས་པ་དང་ཐ་མ་གསུམ་གྱིས་ངོ་བོ་དང་། གཞན་རྣམས་ཀྱིས་ཡུལ་དང་རྟེན་དང་སྤང་
བྱ་དང་ཤེས་བྱ་དང་ཕན་ཡོན་སོགས་ཀྱིས་༼ཀ༽ཐབས་མཁས་སྦྱོར་བ་དང་བཅས་པ་ཡིན་
ནོ༑ ༑༼ང༽གཉིས་པ་དབང་དུ་བྱ་བའི་འབྲས་བུ་རྩེ་སྦྱོར་ལ་བཞི་ལས། དང་པོ་སྦྱོར་ལམ་
རྩེ་སྦྱོར་ལ་བཞིའི། དང་པོ་རྩེ་སྦྱོར་དེ་ཡི་རྟགས་གང་རུང་ཐོབ་པའི་ཆ་ནས་དྲོད་དང་། རྣམ་
འཕེལ་བཅུ་དྲུག་ཚང་བའི་ཆ་ནས་རྩེ་མོ་དང༌། །མཁྱེན་གསུམ་རྗེས་མཐུན་པ་རྟོགས་པའི་
ཤེས་རབ་དང་གཞན་དོན་ལ་མི་ཕྱེད་པའི་ཐབས་བརྟན་པོ་ཐོབ་པའི་བཟོད་པ་དང་། བྱང་
སེམས་ཀྱི་དགེ་རྩ་ལ་ཡི་རང་བའི་དོན་ལ་སེམས་ཀུན་ཏུ་གནས་པ་ཆོས་མཆོག་དང༌། །གཉིས་
པ་དང་གསུམ་པ་མཐོང་ལམ་རྩེ་སྦྱོར་ཞེས་བྱ་དང་སྒོམ་པ་ཞེས། །བྱ་བའི་ལམ་རྩེ་སྦྱོར་

འགྲེལ་མཆན་སྐབས་དང་པོ། 87 རྣམ་མཁྱེན།
གཉིས་ནི་སོ་སོ་ལ། །སྤང་བྱ། རྣམ་པར་རྟོག་པ་རྣམ་བཞི་ཡི། །གཉེན་པོ་རྣམ་པ་
བཞི་བཞི་དང་ནི། །བཞི་བ་བར་ཆད་མེད་རྩེ་ལོག་སྒྲུབ་དང་བཅས་པ་ལ་གཉིས། དང་
པོ་བར་ཆད་མེད་པའི་ཏིང་ངེ་འཛིན་གྱི་རྩེ་སྦྱོར་དང༌། །གཉིས་པ་བསལ་བྱ་ལོག་བར་
བསྒྲུབ་དང་བཅས་པ་ནི། །རྩེ་མོའི་ཆོས་བརྒྱད་དོ། །གཉིས་པ་བསྟན་བཤད་སྦྱར་བ་ནི།
དང་པོ་བདུན་གྱིས་ངོ་བོ་དང་ཐ་མས་སྤང་བྱའི་སྒོ་ནས་རྩེ་མོའི་མངོན་པར་རྟོགས་པ་མཚོན་
ནོ༑ ༑གཉིས་པ་བརྟན་པ་རྒྱུ་འབྲས་ལ་གཉིས་ལས། དང་པོ་མཐར་སྦྱོར་ལ་གཉིས། དང་
པོ་བསྟན་བཤད་སྦྱར་བ་ནི། དྲུག་དང་དྲུག་དང་གཅིག་གིས་རིམ་པ་བཞིན་ངོ་བོ་དང་གནས་
སྐབས་དང་དག་བྱེད་ཀྱི་སྒོ་ནས་མཐར་གྱིས་སྦྱོར་བ། མཚོན་ནོ། །གཉིས་པ་མཚོན་བྱེད་
ཀྱི་ཆོས་ལ་དཀོན་མཆོག་གསུམ་རྗེས་སུ་དྲན་པ་རྣམ་པ་གསུམ་དང་། ལྷག་མ་རྣམ་པ་བཅུའོ།།
གཉིས་པ་བརྟན་པའི་འབྲས་བུ་སྐད་ཅིག་མའི་སྦྱོར་བ་ལ། བསྟན་བཤད་སྦྱར་བ་ནི། 》སྐད་
ཅིག་མ་གཅིག་གིས་མངོན་རྫོགས་བྱང་ཆུབ་པའོ། །གཉིས་པ་དབྱེ་ན། ལྡོག་པ་མི་འདྲ་
བའི་མཚན་ཉིད་ཀྱིས་ནི་ངོ་བོ་གཅིག་ལ་ལྡོག་པ་ཐ་དད་པ་རྣམ་པ་བཞིའོ། །གསུམ་པ་ཆོས་
སྐུའི་ལུས་རྒྱས་པར་བཤད་པ་ནི། ངོ་བོ་ཉིད་སྐུ་དང་། ལོངས་སྤྱོད་རྫོགས་པའི་སྐུ་དང་
བཅས་པ་དང༌། །དེ་བཞིན་དུ་དེ་གཉིས་ལས་གཞན་པ་སྤྲུལ་བའི་སྐུ་དང་ནི། ཡེ་ཤེས་
ཆོས་ཀྱི་སྐུ་དང་ཞར་བྱུང་མཛད་པ་དང་བཅས་པ། །དབྱེ་བ་སློབ་དཔོན་གྱིས་སྐུ་རྣམ་
པ་བཞིར་ནི་ཡང་དག་པར་བརྗོད་དོ། །ཉི་སྣང་དག་ལྡན་གྲགས་ཆ་རྣམས་སུ་སྐུ་གསུམ་
མཛད་པ་དང་བཞིར་བྱས་ལ། ཆོས་སྐུ་ཞེས་པ་བསྟན་བཤད་སྦྱོར་བའི་ཚིག་ཏུ་སློབ་དཔོན་
ཡང་བཞེད་པར་རྣམ་བཤད་གསུངས་པས། ཡེ་ཤེས་ཆོས་སྐུ་དང་གཉིས་ཀར་སྦྱར་རོ། །གསུམ་
པ་འགྲེལ་བས་བསྡུས་ཏེ་བཤད་པ་ནི། ཅེས་བྱ་བ་ཡིན་ནོ། །དེ་ལ་ཚིག་ལེའུ་བྱས་པ་
དང་པོ་གཉིས་ཀྱིས་ནི་དངོས་པོ་བརྒྱད་ཙམ་དུ་བསྡུས་པའི་ཕྱིར་ལུས་མདོར་བསྟན་པ་
ཡིན་ནོ། །ཚིག་ལེའུར་བྱས་པ་ལྷག་མ་བཅུ་གསུམ་གྱིས་ནི་བརྒྱད་པོ་དེ་དག་ཉིད་ཀྱི་

འགྲེལ་མཆན་སྐབས་དང་པོ། 88 རྣམ་མཁྱེན།
དོན་བདུན་ཅུ་ཙམ་དུ་བསྡུས་ནས་ལུས་རྒྱས་པར་བཤད་དོ། །དེ་ལྟར་ན་བསྡུམ་པ་དང་
རྒྱས་པར་བཤད་པའི་ཕྱིར་ལུས་ལེགས་པར་བཤད་པ་ཡིན་ནོ། །བཞི་པ་ནི། བསྡུས་
བའི་དོན་གྱི་ཚིག་ལེའུར་བྱས་པ་འདི་རྣམས་ནི། བསྟན་བཅོས་མཛད་པ་པོ་བྱམས་
པ་ཉིད་ཀྱིས་བཀོད་པ་སེམས་བསྐྱེད་པ་ནི་གཞན་དོན་ཕྱིར། ཞེས་བྱ་བ་ལ་སོགས་པས་
འཕྲིན་ལས་ཀྱི་བར་འཆད་པར་འགྱུར་བའི་ཡན་ལག་རྒྱས་བཤད་ཀྱི་བསྟན་བཅོས་ཀྱི་གཞུང་
མཐའ་དག་གིས་དེ་འཆད་པས། རྒྱས་བཤད་ཀྱི་རྩ་ཚིག་དེ་དག་རྣམ་པར་བཤད་པས་
ལུས་འདི་བཤད་པར་བསམ་ཏེ། ཡན་ལག་རྒྱས་བཤད་ཀྱི་འགྲེལ་བ་དང༌། ཟློས་པའི་
ཉེས་པར་འགྱུར་དུ་དོགས་ནས་ཚིག་རེ་རེ་ནས་རྣམ་པར་མ་བཀྲོལ་ལོ། །
ཞར་ལ་ཟློང་སྤོང་ལ་དོགས་པ་གཅད་པ།
གསེར་ཕྲེང་དུ་ལུས་རྒྱས་བཤད་ཀྱི་ཟློས་སྤོང་ལ། བུ་ཊིཀ་ལས་སྒྲུབ་པ་དང་། སྦྱོར་
བ་ལན་གཉིས་དང་། གང་ཟག་ལན་བཞི་བྱས་པས་སྒྲུབ་པ་ཡི་ནི་རྟེན་གྱུར་བ་དྲངས་པ་བཀག་
ནས། དགེ་འདུན་ཉི་ཤུ་དང་། རྟེན་གྱི་བསེ་རུ་ལྟ་བུའི་ལམ། །ཞེས་པ་གཉིས་བསྣན་ནས་
དྲུག་བྱས་ལ། རྟོག་པ་ལན་བཞི་དང༌། སྒོམ་ལམ་སྐབས་གཉིས་པ་བཞི་བ་ལྔ་བ་གསུམ་དུ་
གསུངས་པ་བུ་ཊིཀ་ལྟར་བྱས་ནས། དེའི་སྟེང་དུ་རྩ་བར་མིང་ཙམ་ཡོད་པ་གདམས་ངག་
དང་། གཉེན་ཚོགས་གཉིས་དང༌། མིང་མ་བཏགས་ཀྱང་འགྲེལ་བར་མིང་ཡོད་པ་སེམས་
བསྐྱེད་དང༌། རིགས་དང་། སའི་ཚོགས་སོགས་ལ་སྦྱར་དགོས་པར་གསུངས་ནས། ཚུལ་
དེ་ནི་ལམ་འོག་མ་གཉིས་ཀྱི་སྐབས་སུ་ཡང་སྦྱར་རོ། །ཞེས་མཐོང་ལམ་སྦྱོར་ལམ་ལ་ཡང་
དེ་བཞིན་དུ་སྦྱར་བར་གསུངས་སོ། །མཐོང་ལམ་ལན་ལྔ་དང༌། སྦྱོར་ལམ་ལ་སྐབས་དང་
པོ་དང་གཉིས་བའི་ཉན་རང་གི་སྦྱོར་ལམ་གཉིས་དང་བཞི་བའི་སྦྱོར་ལམ་སྟེ་བཞི་ཉི་སྣང་ལྟར་
དང༌། དེ་སྟེང་སྐབས་ལྔ་བའི་སྦྱོར་ལམ་བསྣན་པ་བུ་ཊིཀ་ལྟར་ལ། དེར་དྲོད་དང་རྩེ་མོ་

འགྲེལ་མཆན་སྐབས་དང་པོ། 89 རྣམ་མཁྱེན།
བཟོད་བཅས་དང༌། ཞེས་པ་གསུངས་ཀྱང༌། གོང་དུ་གང་ཟག་ལ་སྦྱར་བ་དང་ནང་འགལ་
བས་མ་གསུངས་པར་ལྔ་བྱས་ལ། ཚིག་གསལ་ལས། རྒྱལ་བའི་ཡུམ་དེ་དག་ལས་ཡང་
དང་ཡང་དུ་བསྟན་པས་ཟློས་བར་གྱུར་བ་སྦྱོར་བའི་ལམ་ཉིད་བཅུ་གསུམ་དུ་བསྟན་པ་ལ་སོགས་
པ་འདིར་ཅི་ལྟར་འཐད་ཅེས་པའི་བཅུ་གསུམ་ནི། བུ་ཊིཀ་ལས། དེ་དག་གི་སྟེང་དུ་སེམས་
བསྐྱེད་བཞི་བ་དང་རྟོགས་པའི་ཆོས་དྲུག་གི་དང་པོ་བཞི་དང་། གོ་འཇུག་དང༌། སྤྱོད་པ་
བཀག་པའི་སྦྱོར་བ་དང༌། དབང་བོ་ལྔ་སྟོབས་ལྔ་དང༌། སྦྱོར་བ་ཉི་ཤུའི་ཁ་ཅིག་དང་། མཐར་
གྱིས་བྱ་བ་རྣམས་བསྣན་པ་སྟེ། ཞེས་པའི་གོ་འཇུག་དང༌། ཞེས་པ། འགྲེལ་བར་སྒྲུབ་པ་
སྤྱིའི་སྐབས་སུ་སྦྱོར་བ་དང་། ཞེས་པ་དང༌། སྤྱོད་པ་བཀག་པའི་ཞེས་པ་འགྲེལ་བར་སྦྱོར་
བའི་ལམ་ནི་ཞེས་པས་ཡིན་ལ་ཚིག་གསལ་དུ། གང་ཟག་དང་སྦྱོར་བའི་ཟློས་སྤོང་དངོས་
སུ་མ་གསུངས་པས། དེ་གཉིས་སྦྱོར་ལམ་ལ་སྦྱོར་རུང་ངོ༌། །ཟློས་སྤོང་འདི་དག་ནི། ཉི་
སྣང་ལས། སྦྱོར་མཐོང་གཉིས་ཀྱི་ཟློས་སྤོང་དངོས་སུ་བཀོད་ནས། འདི་ནི་ཕྱོགས་ཙམ་
ཡིན་ཏེ། ཕྱོགས་འདིས་ཐམས་ཅད་མཁྱེན་པ་ཉིད་དང༌། རྣམ་པ་ཐམས་ཅད་མངོན་པར་
རྫོགས་པར་རྟོགས་པར་སྒོམ་པའི་ལམ་གྱི་སྦྱོར་བ་དང༌། རྣམ་པར་རྟོག་པ་དེ་དང་དེ་དག་
གི་རབ་ཏུ་དབྱེ་བའི་ཁྱད་པར་གྱི་མཚན་ཉིད་བསྟན་པ་གང་ཡིན་པ་བཏགས་ཤིང་བཤད་པར་
བྱའོ། །ཞེས་པའི་དགོངས་པའོ། །
ཞར་བྱུང་མདོ་རྒྱན་སྦྱར་ཚུལ་ལ་དོགས་པ་གཅད་པ།
བུ་ཉ་གཉིས་ཀྱིས། རྒྱན་སྣང་དུ་དགོས་འབྲེལ་གྱི་འོག་ཏུ་གླེང་གཞི་གསུངས་པ་དང་
བསྟུན་ནས། སྐབས་དེར་ཡུམ་བར་བའི་གླེང་གཞིའི་འགྲེལ་རྒྱས་པར་གསུངས་ནས། བསྡུས་
དོན་གྱི་ཡང་དག་བཤད། ཅེས་པ། ཤནྟི་བ་ལ་སོགས་པས་ཡུམ་མདོ་ལས་བཤད་པར་བྱས་
ནས་ཡུམ་པར་བའི་ལེའུ་བརྒྱད་ཀྱི་མཚམས་ཕྱེ་ནས་དངོས་བརྒྱད་དང་སྦྱར་བ། གསེར་ཕྲེང་

འགྲེལ་མཆན་སྐབས་དང་པོ། 90 རྣམ་མཁྱེན།
ལས། མདོས་འདི་ལྟར་བཤད་པ་སྐབས་དང་འབྲེལ་དཀའོ་ཞེས་བཀག་གོ །གསེར་ཕྲེང་
དུ་ནི། ཚིག་གསལ་ལས། ད་ནི་བསྡུས་པའི་དོན་དང་ཚིག་གི་དོན་གྱི་བར་སྐབས་འདི་ཉིད་
དུ་བརྗོད་པར་བྱ་བ་མང་བོ་ཞིག་ཡོད་པ་དེ་དག་བདག་གིས་བརྗོད་པར་བྱ་སྟེ། ཞེས་སོགས་
ལྟར་ཡན་ལག་རྒྱས་བཤད་ལ་ཚིག་ལེའུར་བྱས་པ་དང་འབྲེལ་བའི་དོན་གཞན་བཤད་པ་དང་།
ཚིག་ལེའུར་བྱས་པའི་དོན་བཤད་པ་གཉིས་བྱས་ནས་དང་པོ་ལ་མདོ་དང་སྦྱར་ཚུལ་དང་། དེ་
ལ་རྩོད་སྤོང་གཉིས། དང་པོར་གླེང་གཞི་བྱམས་ཞུས་རྟག་ཆོས་ཡོངས་གཏད་ཀྱི་ལེའུར་ལྔ་
རྒྱན་གྱིས་དངོས་སུ་མ་བསྡུས་ཟེར་པ་སོགས་ཚིག་གསལ་གྱི་བཤད་པ་བཀོད་ནས། ཕྱི་མ་
གསུམ་རྒྱན་སྣང་ཟླ་འོད་གཉིས་ཀར་མ་བསྡུས་གསུངས་ལ། ལེའུ་བརྒྱད་མ་དག་སྙིང་ཟླ་
འོད་བཞིར་ཕྱིན་ཅི་ལོག་སྤོང་བ་ལ་འགོད་པའི་འཕྲིན་ལས་དང་སྦྱར་ལ། ཉི་སྣང་ལས། དེའི་
འོག་ཏུ་ཕྱིན་ཅི་ལོག་སྤང་བ་ལ་རབ་ཏུ་འཇོག་པའི་འཕྲིན་ལས་ཀྱིས་གང་གསུངས་པ་ཡིན་ནོ།།
ཞེས་མཚམས་ཕྱེ་བས་སྔ་མ་བཞི་འདྲ། ཞེས་བྱམས་ཞུས་མ་བསྡུས་པ་བཀག་ལ། ཁ་ཅིག་
གླིང་གཞི་མ་བསྡུས་ན། ཉི་སྣང་ལས། འདི་སྐད་ཅེས་བྱ་བ་ལ་སོགས་པ་འབྱེད་པ་ནས་
བརྩམས་ཏེ་ཡོངས་སུ་རྫོགས་པའི་བར་གྱི་དངོས་པོ་རྣམས་གཅིག་ཏུ་བསྡུས་ན་ཞེས་སོགས་
དང་འགལ་ལོ་ཞེ་ན། དེ་རྟོགས་དཀའ་བའི་དབུ་ཞབས་ཀྱི་དོན་ཙམ་བསྡུས་པ་ལ་དགོངས་
ཏེ༑ བུ་ཊིཀ་ཏུ་གླེང་གཞིར་སངས་རྒྱས་མང་བོས་སྐྱེས་བསྐུར་བ་དང་བྱང་སེམས་མང་བོ་
འདུས་པར་གསུངས་པ་ཡུམ་བཤད་པ་རྫོགས་པར་འཇིག་རྟེན་བྱིན་གྱིས་བརླབས་པ་དང་། དེ་
ན་ཡོད་པའི་སེམས་ཅན་ལ་དམིགས་ཏེ་སེམས་བསྐྱེད་པ་དང་། སངས་རྒྱས་མང་བོར་བསྟན་
པའི་ཆེད་ཡིན་པར་འཕགས་པའི་གསུངས་པ་ལེགས་ཞེས་གསུངས་ནས། རིན་ཆེན་སྒྲོན་མེ་
དང༌། འབུམ་འགྲེལ་སོགས་སུ་མཆོད་བརྗོད་དང་གླེང་གཞི་སྦྱར་བ་དང་། མཆོད་བརྗོད་
དང་དགོས་འབྲེལ་མདོའི་བཤད་པ་དངོས་མིན་པས་བཀག་ནས། དེའི་ཕྱིར་མདོ་དང་རྒྱན་
སྦྱར་ནས་འགྲེལ་བ་ལ་གླེང་གཞི་བཤད་པར་རིགས་མོད་རྒྱན་ཟུར་དུ་འཆད་པ་ལ་ཡང་གླེང་

འགྲེལ་མཆན་སྐབས་དང་པོ། 91 རྣམ་མཁྱེན།
གཞི་འགོད་པ་ནི་ཧ་ཅང་བཤད་པ་ཞེས་པའི་སྐྱོན་ཡོན་དོ། །ཞེས་པ་བུ་ཉ་གཉིས་ཡིན་ཏེ། བུ་
ཊིཀ་ལས། འདིར་གླེང་གཞི་ཅུང་ཟད་བཤད་པ་ལ། ཞེས་དང༌། ཉ་ཊི ཀ་ལས། གཉིས་པ་
ལ་གཉིས། ཆོས་ལ་ཡིད་ཆེས་བསྐྱེད་པའི་ཡན་ལག་ཏུ་གླེང་གཞི་བཤད། ཅེས་གསུངས་
པའི་ཕྱིར། དོན་ནི་རྒྱན་སྣང་དུ་མདོ་རྒྱན་གཉིས་ཀའི་ཚིག་དོན་སྦྱར་ནས་འགྲེལ་བས་དེར་
གླེང་གཞི་དང་། ལེའུ་ཐ་མ་གསུམ་སོགས་བཤད་པར་རིགས་མོད། འགྲེལ་བ་འདིས་རྒྱན་
གྱིས་དོན་ཟུར་དུ་འཆད་སྐབས་གླེང་གཞིའི་དོན་རྒྱས་པར་བཤད་པ་ཧ་ཅང་ཐལ་ཆེ་བའི་སྐྱོན་
ཡོད་ཅེས་པའོ། །སྐྱོན་དེ་མེད་དེ། གླེང་གཞི་རྒྱན་གྱི་རྩ་བའི་མདོ་དང་པོར་བྱུང་ཚུལ་ཡིན་
པའི་ཕྱིར་ཟེར་ན། ཐ་མ་གསུམ་ཡང་ཤེར་ཕྱིན་སྔོན་བཙལ་ཚུལ་དང་གཏད་པ་ཡིན་པས་
ཤོད་ཅེས། དེས་ན་དེ་དག་མ་བཤད་པའི་སྐྱོན་ཡོད་ཅེས་བཀག་གོ །ཉ་ཊིཀ་ལས། ཡང་
གླེང་གཞི་ཞིང་དག་པས་གཙོ་ཆེར་བསྡུས། སེམས་བསྐྱེད་སོགས་ཀྱིས་བསྡུས་པའང་ཡོད་
དོ༑ ༑རྟག་ཏུ་ངུ་དང་ཆོས་འཕགས་ཀྱི་ལེའུ་ཡོངས་འཛིན་གྱིས་བསྡུས། གཏད་ལེ་དེ་ཡི་
རྒྱུ་ནི་ཡོངས་གཏོད་ཀྱིས་བསྡུས་གསུངས་སོ། །འོན་ཀྱང་བྱམས་ཞུས་ཐ་མ་ནི་ཤནྟི་དང་ཨབྷ་
ཡས་འཕྲིན་ལས་དང་སྦྱར་ལ། སློབ་དཔོན་གྱིས་བསྡུས་དོན་འགྲེལ་ཕར་མ་བསྡུས་སོ།།
འཕགས་པས་ཀྱང་རྒྱན་དང་མ་སྦྱར་རོ། །ཞེས་པ། གསེར་ཕྲེང་དུ། དེའི་རྒྱུ་ནི་ཡོངས་
གཏོད་དང་ཡོངས་གཏོད་དང་པོ་སྦྱར་གྱི་ཐ་མ་མིན་པ་དང༌། ཐེག་ཆེན་གྱི་མདོ་ཕལ་ཆེར་
གྱི་གླེང་གཞི་དང་། ནོར་བཟང་གིས་བླ་མ་བསྟེན་ཚུལ་སོགས་རྒྱན་གྱིས་བསྡུས་པར་ཐལ་
བས་བཀག་ལ། གོང་དུ་ལེའུ་བརྒྱད་མ་དང་ཉི་སྣང་གི་བྱམས་ཞུས་འཕྲིན་ལས་དང་སྦྱར་
ཞེས་པའང་དེ་ལ་ཡིན་ནོ། །གཉིས་པ་ནི། མདོ་རྒྱན་སྦྱར་བ་ན་ཁ་ཅིག་ཚིག་ཟིན་དང༌། ཁ་
ཅིག་ཚིག་གིས་མ་ཟིན་ཀྱང་རྒྱུ་མཚན་སྣང་བས་སྦྱར་རིགས་མོད། བྱང་ཆུབ་རྒྱས་བཤད་
སེམས་བསྐྱེད་གཉིས་པར་སྦྱར་བ་ལྟ་བུ་ལ། དེ་སྟོན་པའི་རྒྱུ་མཚན་མེད་པ་དང་། དྲོད་ཀྱི་
སྐབས་སུ་བུད་མེད་དུ་མི་སྐྱེ་བ་ལྟ་བུ་རྒྱན་དུ་ཚིག་དོན་གང་ལ་མ་ཐོན་པ་དང་། རྒྱན་ན་ཡོད་

འགྲེལ་མཆན་སྐབས་དང་པོ། 92 རྣམ་མཁྱེན།
པ་ད་ལྟའི་མདོར་མི་སྣང་བ་ཇི་ལྟར་སྦྱར་ཞེས་པའི་རྩོད་ལན་ནི། མདོ་སྦྱར་བའི་རྒྱུ་མཚན་
མེད་པ་ལྟར་སྣང་བ་རྣམས་ཀྱང་རྒྱུ་མཚན་མེད་པ་མིན་ཏེ། དེ་དག་ཏུ་སྦྱར་བའི་རྒྱུ་མཚན་
གཉིས་ཡོད་པའི། དང་པོ་ནི། བྱང་ཆུབ་རྒྱས་བཤད་ལྟ་བུ་རིམ་བཞིན་སྦྱར་བ་ན་སྔ་ཕྱིའི་
ཤུགས་ཀྱིས་སམ་འབྲེལ་གྱིས་དེ་ལ་སྦྱར་བར་གོ་བ་དང༌། གཉིས་པ་ནི། རྗེ་བཙུན་རྒྱལ་
ཚབ་ཏུ་དབང་བསྐུར་བས་ཆོས་གྱི་མཛོད་པ་ལྟ་བ་ལ་ཕའི་ལུང་གིས་དབང་བསྐུར་བའི་ཕྱིར་
རོ༑ ༑དེས་ན་ཁ་ཅིག་ཟླས་བསྡུས་ལ། ཁ་ཅིག་གཙོ་བོ་བརྗོད་པས་འཁོར་ཞར་ལ་བསྡུས་
ཤིང་། ལུང་བསྟན་སོགས་གོ་སླ་བས་མ་བསྡུས་ཞེས་ཆོས་བཤེས་ཀྱིས་གསུངས་སོ། །འདིར་
གླེང་གཞི་སོགས་ལེའུ་བཞི་གོ་སླ་བས་མ་བསྡུས་ཞེས་པ་རྒྱན་དང་མ་སྦྱར་བའི་དོན་ཡིན་གྱི།།
དེ་དག་གི་བརྗོད་དོན་རྒྱན་གྱིས་མ་བསྡུས་པ་མིན་ཏེ། ཚིག་གསལ་ལས། ངག་རེ་རེ་ལ་
ཡང་སྐབས་བརྒྱད་ཆར་གྱི་དོན་རྫོགས་པར་སྦྱར་ཡང་ཟློས་བར་མི་འགྱུར་རོ་ཞེས་དགོངས་
པའོ། །དེ་བས་ན་ངེས་པར་ཡང་ངག་རེ་རེ་ལ་དོན་མཐའ་དག་རྣམ་པར་བཞག་བར་བྱའོ།།
ཞེས་དང༌། ཡིག་ཆར། མདོའི་ཚིག་དོན་མ་ལུས་པར་དངོས་སུ་བསྡུས་པར་ཐལ། འདོད་
པའི་ཕྱིར་ན་མ་ཁྱབ་སྟེ། ཞེས་གསུངས་པའི་ཕྱིར། སེམས་བསྐྱེད་ནས་འཕྲིན་ལས་ཀྱི་བར་
གྱི་མདོ་རྣམས་བསྡུས་དོན་གྱི་རྐང་བ་དང་པོ་གཉིས། དེ་ནས་ཚིགས་བཅད་ཕྱེད་དང་གཉིས་
དང༌། འོག་གི་སྐབས་དྲུག་དང༌། གསུམ་གྱི་ཚིག་ལའང་སྦྱར་དགོས་ཏེ། སྡུད་འགྲེལ་
གཉིས་སུ་ལུས་རྒྱས་བཤད་ཙམ་དང་སྦྱར་ལ། རྒྱན་སྣང་དུ་ཡང་དེར་སྦྱར་བའི་ཕྱིར་རོ། །
ཐོབ་བྱ་རྣམ་མཁྱེན་བཤད་པ་ལས་མཚམས་སྦྱར་བ།
གཉིས་པ་ཚིག་དོན་ལ། ཐོབ་བྱ་མཁྱེན་པ་གསུམ། ཉམས་ལེན་སྦྱོར་བ་བཞི། འབྲས་
བུ་ཆོས་སྐུ་རྒྱས་པར་བཤད་པ་གསུམ། དང་པོ་ལ་གསུམ། ཐོབ་བྱ་རྣམ་མཁྱེན། དེ་ཐོབ་
བྱེད་ལམ་ཤེས། དེ་རྣམ་པར་དག་བྱེད་ཀྱི་གཞི་ཤེས་བཤད་པའོ། །དང་པོ་ལ་གསུམ། འབྲེལ་

འགྲེལ་མཆན་སྐབས་དང་པོ། 93 རྣམ་མཁྱེན།
བརྗོད་པས་མཚམས་སྦྱར་བ། ཆོས་བཅུ་རྒྱས་བཤད་པ། སྐབས་བསྡུ་པའོ། །དང་པོ་ནི།
སྔར་བཤད་པ་དེ་ལྟར་བསྡུམ་པའི་དོན་ལུས་རྣམ་བཞག་ཀུན་བསྟན་ནས་དང་པོར་ཞེས་
པ་བུ་དང་གཡག་གཞོན་སོགས་སྐབས་བརྒྱད་ཀྱི་དང་པོ་དང༌། རྟོགས་སྣང་དུ་དངོས་པོ་བརྒྱད་
ཀྱི་དང་པོ་དང་། གསེར་གླིང་བས་མཆོད་བརྗོད་དང་ལུས་ཀྱི་མཁྱེན་གསུམ་གོ་རིམ་མི་མཐུན་
པའི་ལན་དུ་བྱས་པ་དོན་མིན་ནོ། །ཉ་ཊི ཀ་ལྟར་གསེར་ཕྲེང་དུ་མཁྱེན་གསུམ་གྱི། ༼ང༽
དེ་ཡིན་ཏེ། རྒྱན་གྱི་ཆེད་དུ་བྱ་བའི་གདུལ་བྱ་བྱང་ཆུབ་སེམས་དཔའ་བླ་ན་མེད་པའི་བྱང་
ཆུབ་འདས་པ་དང་ད་ལྟར་གྱི་སངས་རྒྱས་རྣམས་གཤེགས་པའི་རྗེས་སུ་མཐུན་པར་འཐོབ་
པར་འདོད་པས་སོ། །༼ ག༽དེ་དགོས་ཏེ། དེའི་ཐོབ་བྱའི་འབྲས་བུའི་གཙོ་བོ་ཡིན་པའི་
ཕྱིར། ༼ཁ༽མངོན་རྟོགས་མ་ལུས་པ་ཐོབ་པར་འདོད་པའི་གདུལ་བྱ་རྣམས་ཀྱིས་མཐར་
རྣམ་པ་ཐམས་ཅད་མཁྱེན་པ་ཉིད་འཐོབ་པར་བྱ་དགོས་པས་སོ། །༼ཀ༽དང་པོར་རྣམ་
པ་ཐམས་ཅད་མཁྱེན་པ་ཉིད་དེ་བརྗོད་བྱར་སྡུད་པའི་ཚིག་ལེའུར་བྱས་པ་ལུས་རྣམ་བཞག་
རྣམས་རྣམ་པར་ཏེ་བྱེ་བྲག་ཏུ་རྒྱས་པར་བཤད་པའི་སྒོ་ནས་བཤད་པར་བཞེད་དེ། ༼ཅ༽
འདི་ནི་བསྡུས་དོན་གྱི་བཤད་པ་རྫོགས་པ་དང༌། རྒྱས་པ་ལ་འཇུག་པ་དགོས་པའི་སྒོ་ནས་
མཚམས་སྦྱར་བ་གཉིས་ཀ་ཡིན་ནོ། །རྣམ་བཤད་དུ་དེ་སྡུད་པའི་ཚིག་ལེའུར་བྱས་པ་རྣམ་
པར་བཤད་པའི་སྒོ་ནས། ཞེས་པ། རྣམ་མཁྱེན་བཤད་སྐབས་ཆོས་བཅུ་ཙམ་འཆད་པ་ཅི་
ཞེས་པའི་ལན་དུ། ལུས་རྣམ་བཞག་གི་དོན་རྒྱས་པར་བཤད་པའི་སྒོ་ནས་རྣམ་མཁྱེན་མཚོན་
པར་བཞེད་པའི་ཕྱིར། ཞེས་ཆོས་བཅུས་བཤད་པའི་རྒྱུ་མཚན་ལ་སྦྱར་ནས། ཁ་ཅིག་གིས་
ཚིག་དེ་སྐབས་འོག་མ་བདུན་ལ་སྦྱར་ནས། མངོན་རྟོགས་རང་རང་གི་མཚོན་བྱེད་ཀྱི་ཆོས་
འཆད་པའི་རྒྱུ་མཚན་གྱི་བཤད་པ་བྱེད་པ་མི་འཐད་དེ། དང་པོ་ལ་བཤད་པས་ལྷག་མ་གོ་
མི་ནུས་པ་རྒྱན་གྱི་གདུལ་བྱར་མི་རུང་བའི་ཕྱིར། དཔེར་ན་ནོག་སོགས་ཀྱི་དོན་མི་ཤེས་པ་
ནོག་སོགས་འདུས་བས་བ་གླང་མཚོན་ཡུལ་མིན་པ་བཞིན་ནོ་ཞེས་ཚིག་དེ་འོག་མར་མི་སྦྱར་

འགྲེལ་མཆན་སྐབས་དང་པོ། 94 རྣམ་མཁྱེན།
གསུངས་སོ། །
སེམས་བསྐྱེད་བཤད་པ།
གཉིས་པ་ཆོས་བཅུ་རྒྱས་པར་བཤད་པ་ལ། རྣམ་མཁྱེན་ཐོབ་འདོད་ཀྱི་བསམ་པ་
སེམས་བསྐྱེད། བསམ་པའི་དོན་སྒྲུབ་པའི་ཐབས་སྟོན་པའི་གདམས་ངག གདམས་དོན་
སྒྲུབ་བྱེད་ཀྱི་སྒྲུབ་པ་བཤད་པ་གསུམ། དང་པོ་ལ། རྗེ་ཡབ་སྲས་གསུམ་གྱིས། སྤྱི་དང་།
ཡན་ལག་གི་དོན་གཉིས་བྱས་པས། དང་པོ་སྤྱི་དོན་ནི། འགྲོ་བ་རིགས་དྲུག་གི་རྟེན་ལ་སེམས་
བསྐྱེད་གསར་སྐྱེ་ཡོད་པར་སེར་ར་སྟོད་སྨད་དང་བློ་གླིང་བའི་ཡིག་ཆར་གསུངས་ལ། དེ་
ཡང་ཡི་དྭགས་ལ། རོལ་མཚོར་ཟ་མ་ཏོག་བཀོད་པའི་མདོ་དང༌། ལྷ་མ་ཡིན་ལ། བསྟན་
དར་བའི་སྤྱི་དོན་ལས། རྒྱ་ཆེར་རོལ་བ་ལས་དེའི་ཚེ་ལྷ་ཀླུ་དང་གནོད་སྦྱིན་དང་དྲི་ཟ་དང་
ལྷ་མ་ཡིན་དང་ནམ་མཁའ་ལྡིང་དང་ལྟོ་འཕྱེ་ཆེན་པོའི་ཚོགས་གྲངས་ལས་འདས་པ་དག་གིས་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་དུ་སེམས་བསྐྱེད་དོ། །ཞེས་པ་དྲངས་སོ།
སྒོ་མང་ཡིག་ཆ་གསར་རྙིང་གཉིས་ཀར། འགྲོ་བ་རིགས་དྲུག་གི་ལུས་རྟེན་ལ་སེམས་བསྐྱེད་
གསར་སྐྱེ་ཡོད་ཀྱང་། ངན་སོང་གསུམ་གྱི་རྟེན་ལ་མེད་དེ། སེམས་བསྐྱེད་དེ་སྐྱེས་པ་ན་
རྒྱལ་སྲས་དང་བདེ་འགྲོ་བར་འགྱུར་བའི་ཕྱིར་ཞེས། སྤྱོད་འཇུག་ལས། བྱང་ཆུབ་སེམས་
སྐྱེས་གྱུར་ན་སྐད་ཅིག་གིས། །ཞེས་སོགས་ཀྱིས་བསྒྲུབ་ལ། ན་ར་ཀ་ཞེས་པ་དགའ་བ་དང་
སྐྱབས་མེད་པ་སོགས་སྐད་དོད་ཀྱིས་ཀྱང་འགྲུབ་པས་དེ་འདྲའི་ལུས་རྟེན་ཅན་གྱི་བྱང་སེམས་
དེ་དམྱལ་བ་པ་དང་ཀླུ་སོགས་མིན་ནོ། །ངན་འགྲོ་བའི་རྟེན་ལ་དེའི་གདགས་གཞིའི་ཕུང་བོ་
ལྔ་འཇོག་དགོས་པས་ཀྱང་ཡིན་ཏེ། དེའི་སེམས་ངན་འགྲོའི་སྡུག་བསྔལ་གྱིས་མནར་བ་མེད་
པའི་ཕྱིར་རོ། །སེམས་རྟེན་ལ། གསེར་ཕྲེང་ལས་རྒྱལ་བ་ལ་དམིགས་པའི་དད་པ། སེམས་
ཅན་ལ་དམིགས་པའི་སྙིང་རྗེ། བྱང་སེམས་ཀྱི་ཕན་ཡོན་ཐོས་པ་དང་གསུམ་གསུངས་པ།

འགྲེལ་མཆན་སྐབས་དང་པོ། 95 རྣམ་མཁྱེན།
ཉེ་བའི་སེམས་རྟེན་ལ་བྱེད་པ་ཕར་ཕྱིན་མཆན་ལྟར་རོ། །རྣམ་བཤད་ལས། གཞན་གསུམ་
ཡང་སངས་རྒྱས་དོན་གཉེར་གྱི་སེམས་བསྐྱེད་ཙམ་ཞིག་ཡིན་མོད། ཅེས་པ་ནས། སེམས་
ཅན་གྱི་སྡུག་བསྔལ་མ་བཟོད་ནས་དེ་དང་བྲལ་བར་འདོད་པའི་སྙིང་རྗེས་ཀུན་ནས་བསླངས་
པ་ངེས་པར་དགོས་པ་ཡིན་ནོ། །ཞེས། བསླབ་བཏུས་ཀྱི་སེམས་བསྐྱེད་ཚུལ་བཞིས། སངས་
རྒྱས་ཀྱི་སྐུ་མཐོང་ནས་དད་པ་དང་། སངས་རྒྱས་བྱང་སེམས་ཀྱི་མཐུ་མཐོང་བ་དང་། ཐེག་
ཆེན་གྱི་བསྟན་པ་ནུབ་པ་མ་བཟོད་པ་གསུམ་གྱིས་སངས་རྒྱས་ཐོབ་ན་སྙམ་དུ་སེམས་བསྐྱེད་
པ་སངས་རྒྱས་དོན་གཉེར་ཙམ་ཡིན་ལ། སེམས་བསྐྱེད་པ་དངོས་ལ་ཐ་མ་སྙིང་རྗེ་དགོས་
པར་གསུངས་ལ། བྱང་སའི་རྒྱུ་བཞི། རྐྱེན་བཞི། སྟོབས་བཞི་ཡང་རྒྱུ་རྐྱེན་མཐའ་ཆོད་
པའི་ཡན་ལག་ཡིན་པས་ངེས་པར་མི་དགོས་སོ། །སེམས་རྟེན་རང་རེའི་སྐབས་བཞི་བའི་མཐའ་
དཔྱོད་ལས། ལུས་སེམས་ཀྱི་རྟེན་གཉིས་སེམས་བསྐྱེད་དང་འདྲ། ཞེས་ཐེག་ཆེན་གྱི་ཐར་
ཆ་ལ་གསུངས་པས། སློབ་པའི་རྒྱུད་ཀྱི་སེམས་བསྐྱེད་ལ་ས་བཅུ་གཅིག་ཡོད་དམ་དཔྱད།
རྗེ་བཙུན་པ་དང་ཁྱུང་ཕྲུག་པའི་མཐའ་དཔྱོད་ལས་སེམས་བསྐྱེད་ཐོབ་ན་ཞི་ལྷག་ཟུང་འབྲེལ་
ཐོབ་དགོས་པར་རྣམ་བཤད་ཀྱི་ལམ་ཤེར་ཕྱིན་གྱི་མཚན་ཉིད་ཀྱིས་སྒྲུབ་ཀྱང༌། རོལ་མཚོར་
གཙོ་ཆེ་བ་ལ་དགོངས་གསུངས་སོ། །གསེར་ཕྲེང་ལས། བྱང་སར། ནས། སེམས་པ་ལ་
བཞེད་དོ། །ཅེས་བུ་ཉ་དང་རེད་མདའ་བ་སོགས་ཀྱི་བཤད་པ་བཀོད་པ་ཡིན་ཏེ། ཉ་ཊིཀ་
ལས། བྱང་ས་སོགས་ཀྱི་བཤད་པ་བཀོད་ནས། དེས་ན་སྨོན་པའམ་འདོད་པའི་སེམས་བྱུང་
དེའི་སྟོབས་ཀྱིས་གཙོ་བོ་སེམས་ཀྱིས་ཀྱང་སྨོན་ཅིང་འདོད་པ་སྟེ་བུ་དྡྷ་ཤྲིས་བཤད་པ་འོག་ཏུ་
བཀོད་པ་ལྟར་རོ། །རྒྱལ་བ་སྲས་བཅས་གཞན་སུས་ཀྱང་སེམས་བསྐྱེད་གཙོ་བོ་སེམས་ཁོ་
ན་དགོས་ཀྱི་སེམས་བྱུང་ཡིན་པ་མེད་པར་བཤད་པ་མེད་དོ། །དེས་ན་སེམས་སེམས་བྱུང་
གང་ཡིན་ཡང་རུང་བཤད་ཟིན་འཆད་འགྱུར་གྱི་མཚན་ཉིད་ཚང་བའི་བློ་ཞིག་མཚན་གཞིར་
བཟུང་ངོ་། །ཞེས་དང་། ཉི་ཟེར་ལས། མདོ་སྡེ་རྒྱན་ལས། བརྟན་པ་རྣམས་ཀྱི་སྨོན་ལམ་

འགྲེལ་མཆན་སྐབས་དང་པོ། 96 རྣམ་མཁྱེན།
ནི༑ ༑སེམས་པ་འདུན་དང་བཅས་པ་སྟེ། །ཞེས་འདུན་པ་དང་མཚུངས་ལྡན་གྱི་སེམས་པ་
ལ་བཤད་པ། ཞེས་དང༌། རྟོགས་སྣང་ལས། འཕགས་པ་ཐོགས་མེད་སྐུ་མཆེད་ལྟར་ན།
ནས། སེམས་བསྐྱེད་ཀྱི་ངོ་བོ་སེམས་བྱུང་དུ་བཞེད་ལ། ཞེས་གསུངས་པའི་ཕྱིར། དེའི་
འོག་ཏུ། གསེར་ཕྲེང་ལས། རྒྱན་ལས། བརྟན་པ་རྣམས་ཀྱི་སྨོན་ལམ་ནི། །ནས། སྐུ་
མཆེད་དགོངས་པ་གཅིག་ཏུ་འདུག་སྙམ་མོ། །ཞེས་པས། རང་གཞན་གྱི་དོན་གཉིས་ལ་
དམིགས་ནས་དོན་གཉེར་གྱི་སེམས་པར་བྱེད་པའམ་སྨོན་པར་བྱེད་པ་སེམས་འབྱུང་བ་དང་།
བསྐྱེད་པའི་དོན་དུ་གསུངས་ཀྱི་ངོ་བོར་བཞག་པ་མིན་ཞེས་བཀག་པ་ཡིག་ཆར་གསལ་ལོ།།
འཕགས་པས་ངོ་བོ་ཡིད་ཀྱི་རྣམ་ཤེས་དང་། གཞན་དོན་དུ་བླ་མེད་བྱང་ཆུབ་དོན་གཉེར་
ལ་བཅོས་མིན་གྱི་མྱོང་བ་མ་བསྐྱེད་པ་བསྐྱེད་པའི་མཚམས་ཤེས་ཕྱིར་བསྐྱེད་པ་ཞེས་བཤད་
ནས། རྩ་བར་འདོད་པའི་མིང་བཏགས་པ་ལ་རྩོད་པ་སྤངས་པ་ལྟར། བཙུན་གྲོལ་སེང་བཟང་
ཨབྷྱ་རྣམས་ཀྱིས་གསུངས་ལ། ཚིག་གསལ་དུ། འགྲེལ་བར། སེམས་བསྐྱེད་པ་རང་གི་ངོ་
བོ༑ ཞེས་པའི་དོན་སེམས་བསྐྱེད་དངོས་གཙོ་བོར་བསྟན་པ་འདུན་ལྡན་སོགས་དང་། སྦྱིན་
པ་དང་ལྡན་པ་སོགས་གྲོགས་ལ་བཏགས་ནས་དང་། ཐ་མ་གཉིས་འབྲས་བུ་ལ་བཏགས་ནས་
བསྟན་ཟེར་བ་དགོངས་པར་མ་སོང་བར་གསུངས་སོ། །བུད་ངྷ་ཤྲིས་སེམས་བསྐྱེད་སེམས་
སེམས་བྱུང་གཉིས་ཀ་ཡིན་པར་འདོད་པ་དང༌། ཤནྟི་བས་ཡིད་དང་འདུན་པ་གཉིས་ཡོད་
པར་འདོད་པ་འཕགས་སེང་གི་རྩོད་ལན་དེ་དག་གིས། མདོ་སྡེ་རྒྱན་ལས། དོན་གཉིས་ལྡན་
པའི་སེམས་འབྱུང་བ། །ཞེས་པས་སེམས་ཡིན་ཚུལ་གསུངས་པར་བརྟེན་པས་བཀག་གོ །དེས་
ན་སྔར་ཐོགས་མེད་སྐུ་མཆེད་སེམས་བྱུང་དུ་བཞེད་པར་འདོད་པ་རང་ལུགས་སུ་བྱས་ཡོད་
ན༑ གསེར་ཕྲེང་དུ་སྐུ་མཆེད་ཀྱི་བཞེད་པ་མདོ་རྒྱན་གྱི་དགོངས་པར་མ་སོང་བར་གསུངས་
པར་འགྱུར་རོ། །རྣམ་བཤད་དུ་གཞན་དོན་དང་བྱང་ཆུབ་དོན་གཉེར་གྱི་བསམ་པ་སྦྱོང་ཚུལ་
ལམ་རིམ་ལ་ཞལ་འཕངས་མཛད་པ་ནི། རྒྱུ་འབྲས་མན་ངག་བདུན་དང་བདག་གཞན་མཉམ་

རྣམ་མཁྱེན།
འགྲེལ་མཆན་སྐབས་དང་པོ། 97
བརྗེས་སེམས་སྦྱོང་ཚུལ་གཉིས་ཡིན་ལ་དེའི་རྒྱུ་འབྲས་བདུན་ལ། ལམ་རིམ་ལས། རྒྱུ་འབྲས་
བདུན་ནི། རྫོགས་པའི་སངས་རྒྱས་བྱང་ཆུབ་ཀྱི་སེམས་ལས་འབྱུང་ལ། ནས། དྲིན་དྲན་
པ་ནི་མར་མཐོང་བ་ལས་འབྱུང་བ་སྟེ་བདུན་ནོ། །ཞེས་པར་བརྟེན་ནས་རྒྱུ་འབྲས་ཟུང་བདུན་
འདྲེན་ཟེར་བ། ལམ་རིམ་ཆེ་ཆུང་སོགས་དང་འགལ་ཏེ། དེ་ནི་སེམས་སྦྱོང་བའི་རིམ་པ་
བསྟན་པ་ཙམ་ཡིན་པའི་ཕྱིར་དང་། དེའི་རྒྱུ་འབྲས་སྙིང་རྗེར་གྱི་རྒྱུ་འབྲས་ལ་བྱེད་པའི་ཕྱིར་
ཏེ༑ ལམ་རིམ་ལས། ཐེག་ཆེན་གྱི་ལམ་གྱི་རྩ་བ་སྙིང་རྗེར་བསྟན་པ་དང༌། རྒྱུ་འབྲས་
གཞན་རྣམས་དེའི་རྒྱུ་དང་འབྲས་བུར་འགྱུར་ཚུལ་ལོ། །ཞེས་དང༌། མར་ཤེས་ནས་བྱམས་
པའི་བར་རྒྱུར་འགྱུར་ཚུལ། ལྷག་བསམ་དང་སེམས་བསྐྱེད་འབྲས་བུ་འགྱུར་ཚུལ། ཞེས་
སོགས་ལམ་རིམ་ཆེ་ཆུང་ན་གསལ་ལ། ལྔ་བ་སྙིང་རྗེ་དྲུག་པ་ལྷག་བསམ་ཞེས་སོགས་གཞུང་
ཆེན་མོ་རྣམས་སུ་གསུངས་པ་བསུབ་དགོས་པར་འགྱུར་རོ། །གསེར་ཕྲེང་དུ་སྨོན་འཇུག་གི་
སེམས་བསྐྱེད་གཉིས་ཡེ་ཤེས་ཞབས་དང་ལོ་ཆེན་གྱིས་ས་མ་ཐོབ་པ་དང་ཐོབ་པ་དང་། ཆོས་
བཤེས་ཀྱིས་ཆོ་གས་མ་བླངས་པ་དང་བླངས་པ་དང་། ཕྱིར་མི་ལྡོག་མ་ཐོབ་པ་དང༌། ཐོབ་
པ་དང་། འབྲས་བུ་བྱང་ཆུབ་ཐོབ་པར་དམ་བཅའ་བ་དང་། རྒྱུ་ཕྱིན་དྲུག་ལ་སློབ་པར་དམ་
བཅའ་བ་དང༌། ཡེ་ཤེས་གྲགས་པས་འདུན་སོགས་གསུམ་གྱི་དབྱེ་བ་ཡིས། ཞེས་སེམས་
བསྐྱེད་དང་པོ་གསུམ་སྨོན་སེམས་དང༌། བཅུ་དགུ་འཇུག་སེམས་སུ་འདོད་པ་རྣམས་སྡོང་
བོ་བཀོད་པའི་མདོ་དང་ཞི་བ་ལྷའི་གཞུང་དང་འགལ་བས་བཀག་ནས། དེས་ན་སྨོན་འཇུག་
གཉིས་ནས། བྱང་ཆུབ་སྒྲུབ་པའི་བྱ་བས་ཟིན་མ་ཟིན་གཉིས་ཡོད་པས་འདི་གཉིས་འགལ་
ཏེ༑ དཔེར་ན་ཡུལ་དེར་འགྲོ་འདོད་པའི་བློ་སྐྱེས་པ་ཙམ་དང་། དེའི་རྗེས་སུ་ལམ་དུ་ཞུགས་
ནས་འགྲོ་བའི་བྱ་བས་ཟིན་པ་ལྟ་བུའོ། །ཞེས་པ། རྣམ་བཤད་ལས། སྤྱོད་པ་ཉམས་སུ་
ལེན་པའི་བྱ་བས་དངོས་སུ་ཟིན་པ་དང་མ་ཟིན་པ་གཉིས་སུ་དབྱེ་བ་ནི་ལུང་སྔ་མའི་ཡང་དོན་
ཡིན་ལ། ཞེས་པ་དང་མཐུན་པས། བསོད་གྲགས་པའི་སྤྱི་དོན་ལས། ཚིག་གསལ་དང་

འགྲེལ་མཆན་སྐབས་དང་པོ། 98 རྣམ་མཁྱེན།
སྒོམ་རིམ་དྲངས་ནས། ཞེས་འཇུག་སྡོམ་མ་ཐོབ་པའི་སེམས་བསྐྱེད་དེ་སྨོན་སེམས་དང་།
འཇུག་སྡོམ་ཐོབ་པའི་སེམས་བསྐྱེད་དེ་འཇུག་སེམས་སུ་བཤད་ལ། དེ་ལ་རྗེ་བཙུན་ཙོང་ཁ་
བ་ཆེན་པོས་བྱང་ཆུབ་ལམ་རིམ་ཆེ་ཆུང་གཉིས་དང༌། ལེགས་པར་བཤད་པའི་གསེར་གྱི་
ཕྲེང་བར་ཚིག་གསལ་དང་སྒོམ་རིམ་ཇི་ལྟ་བ་བཞིན་དུ་གསུངས་ཤིང་། རྒྱལ་ཚབ་ཆོས་རྗེས་
རྣམ་བཤད་དུ་བཤད་པ་ལྟར་ན་ནི། སྤྱོད་འཇུག་ལས། ནས། སྤྱོད་པ་ཉམས་ལེན་གྱི་བྱ་
བས་དངོས་སུ་ཟིན་པ་དང་མ་ཟིན་པ་གཉིས་སུ་དབྱེ་བ་ནི་གཞུང་གི་བསྟན་ཚོད་ཡིན་ལ། འཇུག་
སྡོམ་ཐོབ་ནས་སྨོན་སེམས་མེད་པ་མི་རིགས་ཏེ། ཞེས། ལམ་རིམ་སོགས་ཀྱི་དེ་ལ་དགག་
པ་བྱས་ལ། འོག་ཏུ་རྣམ་བཤད་ཀྱི་ཚིག་ཟིན་ལྟར་ན། ཞེས་པ་ནས། སྨོན་སེམས་ཀྱི་ས་
མཚམས་ཐེག་ཆེན་གྱི་ཚོགས་ལམ་ནས་ས་བདུན་པའི་བར་དང་། འཇུག་སེམས་ཀྱི་ས་མཚམས་
ཐེག་ཆེན་གྱི་ཚོགས་ལམ་ནས་སངས་རྒྱས་ཀྱི་སའི་བར་ན་ཡོད་དོ། །ལམ་རིམ་ཆེ་ཆུང་གཉིས་
དང་གསེར་ཕྲེང་ལྟར་ན། མཚན་ཉིད་སྔར་དང་འདྲ་བ་ལ། སྨོན་སེམས་ཚོགས་ལམ་ཁོ་
ན་དང་། འཇུག་སེམས་འཇུག་སྡོམ་ཐོབ་པའི་ཚོགས་ལམ་ནས། སངས་རྒྱས་ཀྱི་སའི་བར་
ན་ཡོད་པར་གསུངས་སོ། །འདི་ཉིད་ཡིད་རབ་ཏུ་དང་བའི་གནས་སུ་མཐོང་ངོ༌། །ཞེས་
དང་། དེའི་མཐའ་དཔྱོད་ལས། རྣམ་བཤད་ལས་སྔར་བཤད་པ་ལྟར་ཡིན་ཀྱང་། དེ་གཉིས་
ལས་ལམ་རིམ་སོགས་ནས་བཤད་པ་རྗེ་ཡབ་སྲས་གཉིས་ཀའི་ཕུགས་ཀྱི་བཞེད་པར་གོའོ། །ཞེས་
གསེར་ཕྲེང་རྣམ་བཤད་མི་མཐུན་པར་གསུངས་པ་མི་འཐད་དོ། །འདིས་སྟོང་ཉིད་ལ་མཉམ་
པར་བཞག་པའི་བྱང་འཕགས་ཀྱི་རྒྱུད་ལ་མཉམ་བཞག་ཡེ་ཤེས་ལས་གཞན་པའི་ལམ་མེད་
ལ༑ བདེན་འཛིན་མངོན་དུ་གྱུར་པའི་བྱང་འཕགས་ཀྱིས་སྟོང་ཉིད་མངོན་སུམ་དུ་མ་རྟོགས་
ཀྱང་རྣམ་མཁྱེན་དོན་གཉེར་གྱི་དྲན་འདུན་དུ་རེ་བ་དང་སེམས་བསྐྱེད་མངོན་གྱུར་དུ་ཡོད་
པས་འཇུག་སེམས་ཡོད་ཟེར། བསྟན་དར་བ་ཡང་ཕལ་ཆེར་འདྲ་སྟེ། དེའི་སྤྱི་དོན་ལས།
འཇུག་སྡོམ་ཐོབ་ཅིང་སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པ་ལ་ལྟོས་དགོས་པའི་རིགས་

འགྲེལ་མཆན་སྐབས་དང་པོ། 99 རྣམ་མཁྱེན།
སུ་གནས་པ། དང་པོའི་མཚན་ཉིད། ནས། སྨོན་པ་སེམས་བསྐྱེད་ནི་ཐེག་ཆེན་ཚོགས་
ལམ་ནས་ས་བདུན་པའི་བར་ཡོད། ཅེས་དང༌། སྟོང་ཉིད་མངོན་སུམ་དུ་རྟོགས་པའི་སློབ་
པའི་རྒྱུད་ལ་ཐེག་ཆེན་སེམས་བསྐྱེད་མེད་པའི་ཕྱིར། ཞེས་གསུངས་པའི་ཕྱིར། རྗེ་བཙུན་
པའི་རོལ་མཚོ་ལས། ཐེག་ཆེན་སེམས་བསྐྱེད་གཞིར་བྱས་ལ། སྤྱོད་པ་ཉམས་ལེན་གྱི་བྱ་
བས་དངོས་སུ་ཟིན་མ་ཟིན་གཉིས་ཡོད་པ་ལ། སྔ་མ་འཇུག་སེམས་ཕྱི་མ་སྨོན་སེམས་སུ་འཇོག་
ལ༑ འཇུག་སྡོམ་བླངས་ནས་སྤྱོད་པ་ལ་སློབ་པའི་ཚེ་སྨོན་སེམས་མེད་པ་ལུང་དེའི་དོན་མིན་
ཏེ༑ ནས། དེས་ན་སྨོན་སེམས་ཚོགས་ལམ་ནས་རྒྱུན་མཐའི་བར་དུ་ཡོད་པར་ཁས་བླངས་
པ་ལ་ཉེས་པ་མེད་པར་མངོན་ཏེ། རྒྱུན་མཐའ་བའི་རྒྱུད་ལ་སྟོང་ཉིད་མངོན་སུམ་དུ་རྟོགས་
པའི་བློ་མངོན་གྱུར་དུ་ཡོད་ཀྱང་། དེའི་རྒྱུད་ཀྱི་ཐེག་ཆེན་སེམས་བསྐྱེད་དེ་སྤྱོད་པ་ཉམས་
ལེན་གྱི་བྱ་བས་དངོས་སུ་མ་ཟིན་པའི་སེམས་བསྐྱེད་ཡིན་པའི་ཕྱིར་ཏེ། དེ་རྣམ་མཁྱེན་དོན་
གཉེར་གྱི་དྲན་འདུན་དུ་རེ་བས་དངོས་སུ་མ་ཟིན་པའི་སེམས་བསྐྱེད་ཡིན་པའི་ཕྱིར་ཏེ། དེའི་
རྒྱུད་ལ་ཐེག་ཆེན་སེམས་བསྐྱེད་ཡོད་ཀྱང༌། དེའི་རྒྱུད་ལ་རྣམ་མཁྱེན་དོན་གཉེར་གྱི་དྲན་
འདུན་དུ་རེ་བ་དངོས་སུ་མེད་པའི་ཕྱིར། ཞེས་སྔ་མ་བཀག་ནས་སློབ་པ་མཉམ་བཞག་པའི་
རྒྱུད་ཀྱི་སེམས་བསྐྱེད་རྣམས་སྨོན་སེམས་སུ་གསུངས་པས་ཟིན་བྱ་མངོན་དུ་གྱུར་དགོས་པར་
འདོད་དམ་སྙམ་སྟེ་དཔྱད། སྒོ་མང་ཡིག་ཆ་གསར་རྙིང་གཉིས་ཀར་སྤྱོད་པ་ཉམས་ལེན་
གྱི་བྱ་བས་དངོས་སུ་ཟིན་པ་སངས་རྒྱས་ལ་མེད་པས། ཕྱིན་དྲུག་གི་བྱ་བས་དངོས་སུ་ཟིན་
མ་ཟིན་གྱིས་བཞག་ནས་ཟིན་བྱེད་ཟིན་བྱ་གང་རུང་ཞིག་དངོས་སུ་མེད་ཀྱང་། དངོས་སུ་
ཟིན་པ་ཡོད་པར་ལམ་རིམ་ཆུང་ངུའི་ལུང་གིས་སྒྲུབ་སྟེ། སྔ་མ་རྣམས་བཀག་ནས་སྨོན་སེམས་
ཚོགས་ལམ་ནས་ས་བདུན་པའི་བར་བཞག་པ་ནི། རྗེ་ཡབ་སྲས་ཀྱི་གཞུང་རྣམས་གུང་བསྒྲིག་
པའི་བཤད་པ་ཡིན་ནོ། །རྟོགས་སྣང་དུ་སློབ་པའི་བྱ་བས་མ་ཟིན་པ་སྨོན་སེམས་ཁོ་ན་དང་།
དེས་ཟིན་པ་སྨོན་འཇུག་གཉིས་ཀ་དང་། སངས་རྒྱས་ས་ན་སེམས་བསྐྱེད་མེད་པ་དང་། ལམ་

འགྲེལ་མཆན་སྐབས་དང་པོ། 100 རྣམ་མཁྱེན།
མ་ཞུགས་ན་སྨོན་སེམས་ཡོད་པར་གསུངས་པ་ནི། གཞན་དོན་དུ་རྫོགས་བྱང་ཐོབ་པར་སྨོན་
པའི་སེམས་ལ་སེམས་བསྐྱེད་དང་སྨོན་སེམས་སུ་བཞག་གམ་དཔྱད། གསེར་ཕྲེང་དུ་སྐྱེ་ཚུལ་
གྱི་སྒོ་ནས་བརྡ་ལས་བྱུང་བ་དང༌། བསྒོམས་སྟོབས་ཀྱིས་སྐྱེས་པ་དོན་དམ་སེམས་བསྐྱེད་
གཉིས་སྒྲས་བརྗོད་ཀྱི་དབྱེ་བ་དང༌། ས་མཚམས་ཀྱིས་མོས་པ་སྤྱོད་པའི་སེམས་བསྐྱེད་སོགས་
བཞི་དང༌། དེར་རྒྱལ་སྲས་ལ་ཡོད་པས་སངས་རྒྱས་ལ་ཡོད་པ་མི་ཁེགས་ལ། ཞེས་པས་
སྤྱི་ཁྱབ་གསུངས་ལ་། མདོ་རྒྱན་གྱི་དོན་རྒྱལ་སྲས་རྣམས་ཀྱིས་ཐོབ་བྱའི་སེམས་བསྐྱེད་སྤྲིན་
དང་འདྲ་བར་བསྟན་ཅེས་པའོ། །བསྐྱེད་ཚུལ་གྱིས་ཕྱུགས་རྫི་ལྟ་བུ་སོགས་གསུམ་དང༌། བཅོམ་
ལྡན་རིགས་རལ་གྱིས་རྫི་བོ་དང་མཉན་པ་ལྟ་བུ་གཉིས་ལོག་ཤེས་ཡིན་པས། སེམས་བསྐྱེད་
ལ་དེའི་གསུམ་པས་ཁྱབ་ཟེར་བ། བྱང་སེམས་ཀྱི་སྨོན་ལམ་ལ་མི་འགྲུབ་པ་མང་བོ་ཡོད་པས་
བཀག་གོ །ཕན་ཡོན་གནས་སྐབས་རང་གཞན་གྱི་དོན་སྒྲུབ་པ་དང༌། མཐར་ཐུག་བྱང་
ཆུབ་ཐོབ་པ་སོགས་གསུངས་ནས། བུ་ཉ་སོགས་ཀྱིས་འདིར་སེམས་བསྐྱེད་ཀྱི་ཆོ་ག་རྩ་ལྟུང་
སོགས་འཆད་པ་ཧ་ཅང་ཐལ་བའི་བཤད་པ་ཡིན་པས་མ་བྲིས་གསུངས་སོ། །
སེམས་བསྐྱེད་ཀྱི་མཚན་ཉིད་བཤད་པ།
གཉིས་པ་ཡན་ལག་གི་དོན་ལ་གཉིས། དཀྱུས་མ་མཚན་ཉིད་དམིགས་པ་དང་བཅས་
པ་དང་། འཕྲོས་དོན་དབྱེ་བ་བཤད་པའོ། །དང་པོ་ལ། མཚན་ཉིད་དང་། དེའི་ཡན་ལག་
དམིགས་པ་གཉིས། དང་པོ་ལ་གསུམ་ལས། དང་པོ་མཚམས་སྦྱར་བ་ནི། སེམས་བསྐྱེད་
པ་རང་གི་ངོ་བོའམ་མཚན་ཉིད་གང་ལ་དམིགས་པའི་ཡུལ་དང་བཅས་པ་གསུངས་པ་ནི།
གཉིས་པ་རྩ་བ་ནི། ཐེག་ཆེན་གྱི་སེམས་བསྐྱེད་པ་ནི་མཚོན་བྱ། ཆེད་དུ་བྱ་བ་སེམས་ཅན་
གཞན་གྱི་དོན་གྱི་ཕྱིར་དུ་ཐོབ་བྱ་ཡང་དག་རྫོགས་པའི་བྱང་ཆུབ་འདོད་པ་དང་མཚུངས་
ལྡན་གྱི་སེམས་ཁྱད་པར་ཅན་མཚན་ཉིད་དོ། །རྣམ་བཤད་ལས། བྱང་ཆུབ་སྔོན་ལ་འབྱུང་

འགྲེལ་མཆན་སྐབས་དང་པོ། 101 རྣམ་མཁྱེན།
ཡང༌། ཞེས་པ། གོང་དུ། དེས་ན་འདོད་དོ། །གང་ན་བླ་ན་མེད་པའི་བྱང་ཆུབ་པོ། །གང་
གི་ཆེད་དུ་ན་གཞན་གྱི་དོན་དུའོ། །ཞེས་འཆད་ཚེ་བྱང་ཆུབ་སྔོན་ལ་འབྱུང་བའི་དོན་ནོ། །ཅེས་
བྱ་བ་གསུངས་ཞེས་པ་རྩ་བ་དེ་བཤད་པ་འགོད་པ་དང་། ཏེ་ནི་འཆད་བྱེད་འདྲེན་པར་འོག་
མ་རྣམས་ལ་ཤེས་དགོས་ཞེས་གསེར་ཕྲེང་གསུངས་སོ། །གསུམ་པ་འགྲེལ་བ་ལ་གཉིས། ཚིག་
དོན་དང༌། རྩོད་སྤོང་ངོ་། །དང་པོ་ནི། རང་ཉིད་སངས་རྒྱས་སུ་གྲུབ་ནས་སེམས་ཅན་
གཞན་གྱི་དོན་གྱི་ཕྱིར་ཆོས་བསྟན་པ་ལ་སོགས་པས་གདུལ་བྱ་རང་རང་གི་》སྐལ་བ་ཇི་ལྟ་
བ་བཞིན་དུ་འབད་པར་བྱའོ་ཞེས་པའམ་སྙམ་པའི་འདོད་པས་དྲངས་ཤིང་༼ཁ༽སེམས་
བསྐྱེད་པའི་༼ཀ༽ གཞན་གྱི་དོན་དུ་ཡང་དག་པར་རྫོགས་པའི་བྱང་ཆུབ་འདོད་པ་གྲོགས་
སུ་ལྡན་པའི་ཐེག་ཆེན་གཙོ་བོའི་ཡིད་ཀྱི་རྣམ་རིག་ཁྱད་པར་ཅན་དེ། ཐེག་ཆེན་སེམས་བསྐྱེད་
ཀྱི་༼ག༽མཚན་ཉིད། དབྱེ་ན། སྨོན་པ་དང་འཇུག་པ་སེམས་བསྐྱེད་པའི་ངོ་བོ་ཉིད་
རྣམ་པ་གཉིས་སོ། །གཉིས་པ་ལ། རྩོད་པ་དང༌། ལན་གཉིས། དང་པོ་ནི། ཡང་དག་
པར་རྫོགས་པའི་བྱང་ཆུབ་ཐོབ་པར་འདོད་པའི་འདུན་པ་ཉིད་ནི་ཆོས་ཅན། དེ་༼ཁ༽
རྫོགས་བྱང་དོན་དུ་གཉེར་བའི་འདུན་ཡུལ་དགེ་བའི་ཆོས་ལ་འདུན་པ་སེམས་ལས་བྱུང་
བ་ཡིན་ལ་སྟེ་ཡིན་པའི་ཕྱིར། ཁྱབ་སྟེ། སེམས་བསྐྱེད་པ་ནི། མདོ་རྒྱན་ལས། སྤྲོ་བ་
ཆེ༑ ནས། དོན་གཉིས་ལྡན་པའི་སེམས་འབྱུང་བ། །ཞེས་པ་ལྟར་སེམས་གང་ཞིག་ཡུལ་
ཁྱད་པར་དུ་འཕགས་པ་དོན་གཉིས་》སྣང་བ་ཅན་འབྱུང་བ་མ་ཡིན་ནམ་སྟེ་ཡིན་པའི་ཕྱིར།
༼ཀ༽ཇི་ལྟར་ན་དེ་སྟེ་ཁྱོད་སེམས་བསྐྱེད་པ་ཡིན་པར་འགྱུར་ཏེ་མ་ཡིན་པར་ཐལ། ༼ག༽
ཞེ་ན་ཁ་ཅིག་སེམས་བསྐྱེད་འདོད་པར་བཞག་པ་ལ་འདོད་པ་སེམས་བསྐྱེད་ཡིན་པར་རྩོད་
པ་ཁས་ལེན་མེད་པ་ཡིན་ཟེར་བ། རྣམ་བཤད་དུ་འདོད་པ་སེམས་བསྐྱེད་ཀྱི་མཚན་ཉིད་དུ་
བཞག་པར་རྩོད་པས་སྐྱོན་མེད་གསུངས་སོ། །གཉིས་པ་ལ་གཉིས། རྒྱུ་མིང་འབྲས་བུ་དང༌།
གྲོགས་མིང་གྲོགས་ཅན་ལ་བཏགས་པའོ། །དང་པོ་ནི། འདོད་པ་སེམས་བྱུང་ཡིན་པས་

འགྲེལ་མཆན་སྐབས་དང་པོ། 102 རྣམ་མཁྱེན།
སེམས་བསྐྱེད་མིན་པ་བདེན་མོད་ཀྱི་འདིས་ལན་གཉིས་ཀའི་དངོས་ལ་གནོད་བྱེད་བསྟན་
པར་གསེར་ཕྲེང་གསུངས་སོ། །འོན་ཀྱང་ཡུམ་མདོ་དང་རྒྱན་གྱི་སྐབས་འདིར་ཆོས་ཅན།
སེམས་བསྐྱེད་ལ་འདོད་པའི་མིང་གིས། (༣)དགེ་བའི་ཆོས་སེམས་ཅན་སྡུག་བསྔལ་མཐའ་
དག་དང་བྲལ་བ་ལ་འདུན་པའི་མཚན་ཉིད་ཅན་གྱི་གཞན་དོན་དོན་དུ་གཉེར་བ་ཡོད་ན་
དེའི་རྗེས་སུ་ངེས་པར་འབྲས་བུ་བྱང་ཆུབ་ཀྱི་སེམས་བསྐྱེད་པ་དེ་སྐྱེ་བས་ན་རྒྱུ་འདོད་པའི་
མིང་གིས་འབྲས་བུ་སེམས་བསྐྱེད་ལ་བཏགས་ནས་བསྟན་པ་ཡིན་པའི་ཕྱིར་ཏེ། བཏགས་
པའི་དགོས་པ་ཡོད་དེ། འདུན་པ་དེ་རྒྱུར་ཡོད་ན་སེམས་བསྐྱེད་ངེས་པར་སྐྱེས་པ་དེ་ལྟར་
གཞན་དོན་དོན་དུ་གཉེར་བའི་བྱང་ཆུབ་སེམས་དཔའི་རྒྱུད་ལ་སྤྱོད་པའི་རྟེན་དང་། སྤྱོད་
པས་བསྡུས་བའི་དགེ་བའི་ཆོས་ཐམས་ཅད་འཕེལ་བར་འགྱུར་རོ་ཞེས་ཐེག་ཆེན་ལམ་
གྱི་གོ་རིམ་ལ་མཁས་དགོས་པ་ཤེས་པར་བྱ་བའི་ཆེད་དུ་ཡིན་པའི་ཕྱིར། (༡)ཉེ་བར་
བཏགས་པ་ལ་བརྟེན་པ་ཡིན་པས་ཉེས་པ་མེད་དོ་སྟེ་མེད་དེ། ཆོས་གསུམ་ཚང་བས་བཏགས་
པའི་ཕྱིར། འདི་ལན་གཉིས་ཀ་ལ་སྦྱར་རོ། །གཞན་དོན་དོན་གཉེར་གྱི་འདུན་པའི་མིང་
བཏགས་པའི་རྒྱུ་མཚན་ཡོད་དེ།(༣)གཉིས་པ་ནི། ལན་གྱི་རྣམ་པ་གཅིག་ཏུ་ན་༼ཁ༽
སྨོན་ལམ་ནི་དོན་དུ་གཉེར་བ་སྟེ། དེ་ཡང་འདིར་ཡང་དག་པར་རྫོགས་པའི་བྱང་ཆུབ་
འདོད་པ་ཉིད་ཡིན་ལ། གྲོགས་གཙོ་བོ་དེ་དང་མཚུངས་ལྡན་རྣམ་པ་ལྔས་ལྷན་ཅིག་སྤྱོད་
པའི་ཕྱིར། དཔེར་ན། རྒྱལ་བོ་འཁོར་བཅས་འགྲོ་བ་ནི་རྒྱལ་བོ་གཤེགས་ཟེར་བ་བཞིན་
ནོ༑ ༑༼ཀ༽སེམས་བསྐྱེད་པ་ཆོས་ཅན། ཁྱོད་ལ་འབྲས་བུ་ལ་སྨོན་པ་དེའི་སྒྲར་བསྟན་
པའི་རྒྱུ་མཚན་ནི་ཡོད་དེ། ༼ག༽བཏགས་པའི་དགོས་པ་ཡོད་དེ། སྨོན་ལམ་དང་སེམས་
བསྐྱེད་ལྷན་ཅིག་སྤྱོད་པ་དེ་ལྟར་ན་བྱང་ཆུབ་སེམས་དཔའ་རྣམས་ལ་བྱང་ཆུབ་དོན་གཉེར་
གྱི་སྨོན་ལམ་དང་ལྡན་པའི་སེམས་དེ་སྐྱེའོ་ཞེས་སེམས་བསྐྱེད་དེ། ཐེག་ཆེན་གྱི་འཇུག་
སྒོ་དང་གཞུང་ཤིང་དུ་བྱ་དགོས་པར་ཤེས་པར་བྱ་བའི་ཕྱིར་ཡིན་ནོ་སྟེ་ཡིན་པའི་ཕྱིར་རོ།།

འགྲེལ་མཆན་སྐབས་དང་པོ། 103 རྣམ་མཁྱེན།
མཚན་ཉིད་ཀྱི་རྩོད་ལན་འདི་ཐོག་མར་འཕགས་པས་བཀོད་ཅིང༌། དགོས་པ་ཡུམ་མདོ་ལས།
འདི་འདོད་པ་དང་། དེ་འདོད་པའི། ཞེས་སེམས་བསྐྱེད་ལ་འདོད་པའི་མིང་གིས་གསུངས་
པ་ལྟར། རྒྱན་དུའང་གསུངས་པ་ནི། སེམས་བསྐྱེད་ལ་སྟོང་ཉིད་རྟོགས་པ་སྔོན་དུ་འགྲོ་མི་
དགོས་ཀྱང་སྙིང་རྗེས་མཚོན་པའི་རྒྱུ་འབྲས་མན་ངག་དྲུག་དང་ཆུང་འབྲིང་ཐུན་མོང་གི་བསམ་
པ་སོགས་རྒྱུར་དགོས་པ་ཤེས་ཕྱིར་གཞན་དོན་འདོད་པ་དང༌། དེ་ནས་གང་བྱས་བླ་མེད་
བྱང་ཆུབ་ཀྱི་རྒྱུར་བསྒྱུར་བ་དང༌། ཐེག་ཆེན་པར་ཚུད་པ་གྲོགས་བྱང་ཆུབ་དོན་གཉེར་གྱི་
འདོད་པ་ལ་རག་ལས་པས་དེ་དག་གི་མིང་བཏགས་ལ། ཆོས་བཅུའི་དང་པོར་སེམས་བསྐྱེད་
བསྟན་པ་ཡང་དེ་དག་གི་ཆེད་ཡིན་ནོ། །
སེམས་བསྐྱེད་ཀྱི་དམིགས་པ་བཤད་པ།
གཉིས་པ་དམིགས་པ་ལ། དྲི་བས་མཚམས་སྦྱར་བ་དང་། ལན་གཉིས། དང་པོ་
ནི༑ མཚན་ཉིད་བསྟན་པར་མ་ཟད་ཡང་གང་འདོད་པའི་བདག་ཉིད་ཐོབ་བྱའི་དམིགས་
པ་(༣)དང་། ཆེད་དུ་བྱ་བ་གང་གི་དོན་དུ་སེམས་བསྐྱེད་པའི་དམིགས་པ་(༡) ཡང་
དག་པར་རྫོགས་པའི་བྱང་ཆུབ་དེ་ནི་གང་ཡིན་( ༣)གཞན་གྱི་དོན་དེ་ནི་གང་ཡིན་
ཞེ་ན། གཉིསཔ་ལ། རྩ་བ་དང་། འགྲེལ་བ་གཉིས། དང་པོ་ནི། དམིགས་ཡུལ་བྱང་ཆུབ་
དེ་དང་གཞན་དོན་དེ་ནི་ཡུམ་བར་མའི་མདོ་ལས་བསྟན་པ་བཞིན་དུ། རྒྱས་བསྡུས་གཉིས་
ལས་བསྡུས་པ་དང་རྒྱས་པའི་སྒོ་ནས་བརྗོད་དོ། །གཉིས་པ་ནི། ཅེས་བྱ་བ་གསུངས་
ཏེ༑ རྒྱལ་བའི་ཡུམ་རྒྱས་པར་མ་ཟད་འབྲིང་དང༌། དེར་མ་ཟད་བསྡུས་པ་སྟེ་རྣམ་པ་
གསུམ་ཅར་ལས་ཀྱང༌། ༼ཁ༽ཡུམ་བར་མ་ལས་བྱང་ཆུབ་སྒྲུབ་པའི་ཐབས་ཤེར་ཕྱིན་
ལ་སློབ་པར་གསུངས་པས། མདོར་བསྟན་གྱི་ཚིག་སྣ་བསྡུས་པར་རེད་མདའ་བ་སོགས་བཞེད་
ཀྱང་། རང་ལུགས་དོན་སྣ་བསྡུས་པ་ཤེས་རབ་ཀྱི་ཕ་རོལ་ཏུ་ཕྱིན་པ་དང༌། ཕྱིན་དྲུག་

འགྲེལ་མཆན་སྐབས་དང་པོ། 104 རྣམ་མཁྱེན།
ལ་སྟོང་ཉིད་ཀྱི་ལྟ་བས་ཟིན་པའི་སྒོ་ནས་བསླབ་པར་སྟོན་པ་དེའི་ཐབས་རྒྱས་བཤད་ཀྱི་དོན་
སྣ་བསྡུས་པ་སྦྱིན་པ་ལ་སོགས་པ་ཐམས་ཅད་ལ་སྦྱིན་པར་བྱ་བ་དང༌། སྦྱིན་པ་པོ་དང་
བེན་པ་པོ་ལ་སོགས་པས་ཕར་ཕྱིན་ཕྱི་མ་ལྔའི་འཁོར་གསུམ་མི་དམིགས་པར་བསྒྲུབ་པར་
བྱའོ་ཞེས་པ་ལྟར། ཡུམ་བསྡུས་པར་ཚིག་སོ་སོར་མེད་ཀྱང་། དོན་ཚང་བས་མདོར་རྒྱས་
གཉིས་ཀྱིས་ཤེས་པར་བྱེད་པའི་བརྗོད་དོན་ཅན་གྱི་ཡུམ་རྒྱས་བསྡུས་ཀྱི་ངག་དང་། བར་
མ་ལས། མྱང་འདས་ལ་འགོད་པར་གསུངས་པས་གཞན་དོན་ཐབས་ཀྱི་སྒོ་ནས་མདོར་བསྟན་
པའི་དོན་བསྡུས་པ་སེམས་ཅན་ཐམས་ཅད་རང་རང་གི་》སྐལ་བ་ཇི་《ལྟ་བ་བཞིན་དུ་མྱ་ངན་
ལས་འདས་པ་དང་། ཕྱིན་དྲུག་རེ་རེ་མི་མཐུན་ཕྱོགས་སྤངས་པ་ལ་འགོད་པར་གསུངས་
པས་དེའི་ཐབས་ཀྱི་སྒོ་ནས་རྒྱས་པར་བཤད་པའི་དོན་བསྡུས་པ་སེར་སྣ་ཅན་ལ་སོགས་པས་
ཚུལ་འཆལ་ཅན་སོགས་ལྔ་བོ་རྣམས་སྦྱིན་པ་ལ་སོགས་པས་ཕར་ཕྱིན་ཕྱི་མ་ལྔ་ལ་འགོད་
པར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསྒྲུབ་པར་བྱའོ་ཞེས་བྱ་
བ་ལ་སོགས་པ་གཞན་དོན་མདོར་རྒྱས་གཉིས་ཀྱིས་སྔར་ལྟར་རབ་ཏུ་སྟོན་པ་ལྷུར་བྱེད་
པའི། ཡུམ་རྒྱས་པ་དང་བསྡུས་པའི་ངག་གིས། ཡུམ་བར་བའི་མདོའི་དོན་དང་མི་འགལ་
བར་དེ་བཞིན་དུ་ཚང་བར་བསྟན་པའི་ཕྱིར། ༼ཀ༽བསྡུམ་པ་དང་རྒྱས་པ་གཉིས་ཀའི་
སྒོ་ནས་དམིགས་ཡུལ་ཡང་དག་པར་རྫོགས་པའི་བྱང་ཆུབ་དང༌། གཞན་གྱི་དོན་བསྟན་
ཏེ༑ ༼ག༽གཉིས་པ་དྲིས་ལན་གྱི་གྲུབ་དོན་ནི། དམིགས་ཡུལ་གཉིས་མདོའི་དོན་དུ་བསྒྲུབ་
པ་དེ་ལྟར་ན་སེམས་བསྐྱེད་པ་ནི། ཆེད་དུ་བྱ་བ་གཞན་གྱི་དོན་གྱི་ཕྱིར་ཐོབ་བྱ་ཡང་
དག་པར་རྫོགས་པའི་བྱང་ཆུབ་འདོད་པའི་བདག་ཉིད་ཡིན་པར་ཤེས་པར་བྱའོ། །གསུམ་
པ་ཁུངས་གཞན་མི་འདྲེན་པའི་རྒྱུ་མཚན་ནི། གཙུག་ལག་གི་གཞུང་གསུང་རབ་ལས་》སྐབས་
ཀྱི་དོན་སེམས་བསྐྱེད་ཀྱི་དམིགས་ཡུལ་སྟོན་པ་ལྷུར་ལེན་པ་ནི། ཡུམ་གསུམ་པོ་ཐམས་
ཅད་ལས་ཀྱང་གསུངས་མོད་ཀྱི། འགྲེལ་བ་འདིར་མདོར་བསྡུས་ཙམ་ཞིག་འཆད་པར་

འགྲེལ་མཆན་སྐབས་དང་པོ། 105 རྣམ་མཁྱེན།
འདོད་པས་ཚིག་མངས་སུ་དོགས་ནས་ཡུམ་རྒྱས་བསྡུས་ཁུངས་ཉིད་དུ་མ་བྲིས་སོ། །འགྲེལ་
འདི་དག་ནི་རྣམ་བཤད་ལྟར་བཀོད་ཀྱི། གསེར་ཕྲེང་ལས། དེ་མདོ་དང་སྦྱར་བའོ། །ཞེས།
རྐང་བ་འདི་གཉིས། རྐང་བ་སྔ་མ་གཉིས་ཀྱི་དོན་མདོ་དང་སྦྱར་བར་བྱས་ནས། མཚམས་
སྦྱར་གྱི་གང་ཡིན་ཞེས་པ། གང་ལས་ཤེས་པ་ཡིན། ཞེས་དང་། རྩ་བ་ཡང་། དམིགས་
ཡུལ་གཉིས་བསྡུས་རྒྱས་གཉིས་ཀྱི་སྒོ་ནས་ཡུམ་གྱི་མདོ་ལས་བརྗོད་པ་བཞིན་དུ་འདིར་བཤད་
ཀྱི་རང་དགར་མིན་པ་དང་། འགྲེལ་བ་ཡང་། ཚིག་གསལ་དང་ཉ་ཊི ཀ་ལྟར། ཡུམ་གསུམ་
ཆར་ལས་རྒྱས་བསྡུས་གཉིས་ཀྱིས་བཤད་པའི་དོན་དང་མི་འགལ་བར་རྒྱན་འདིར་བཤད་པ་
དང༌། ཉ་ཊི ཀ་ལས། ཡུམ་བསྡུས་པ་ལས་མདོར་བསྡུས་པ་དང་རྒྱས་འབྲིང་གིས་རྒྱས་པར་
བསྟན་པའི་སྒོ་ནས། ཞེས་ཀྱང་གསུངས་སོ། །ཞེས་པ་ལ་སོགས་པ་ཞེས་པའི་སོགས་སྒྲས།
བློ་གྲོས་མི་ཟད་པ་སོགས་མདོ་གཞན་ལས་གཞན་དོན་དམིགས་པར་གསུངས་པ་བསྡུ་བ་དང་།
ལྷུར་ལེན་པའི་ངག་གིས་ཞེས་པ་ཡུམ་བར་བའི་ངག་བཞིས་དམིགས་ཡུལ་མདོར་རྒྱས་སུ་བསྟན་
པ་ལ་བྱས་ནས། ཁ་ཅིག་ངག་གིས་མདོ་དེའི་དོན་དང་མི་འགལ་བར་ཞེས་པར་བརྟེན་ནས།
ཡུམ་བར་མའི་ངག་དེས་མདོ་དང་མི་འགལ་བར་འཆད་ཅེས་པ་དེ། ཡུམ་མདོ་དང་མི་འགལ་
ཞེས་པ་ཡིན་ན། རང་གིས་རང་མི་འགལ་བར་ཞེས་པར་འགྱུར་བས་ཤེས་འདོད་མེད་ལ།
གསེར་གླིང་བ་བུ་དང་གཡག་གཞོན་སོགས་ལྟར། དཀོན་མཆོག་རྣམ་བདུན་སྡོང་བོ་བཀོད་
པ་སོགས་དང་མི་འགལ་བར་ཟེར་ན། དེ་དག་ཀྱང་གཞན་དང་མི་འགལ་བར་བརྟག་དགོས་
པས་ཐུག་མེད་དུ་འགྱུར་བས། རྒྱན་གྱིས་སེམས་བསྐྱེད་ཀྱི་མཚན་ཉིད་བསྟན་པ་ཡུམ་མདོ་
དང་མི་འགལ་བར་ཞེས་པ། རྒྱན་སྣང་གི་དགོངས་པ་ཡིན་པ་དང༌། ཨ་མ་རའམ་གཽ་མི་
འཆི་མེད་ཀྱིས་ཡུམ་མདོ་དང་མི་འགལ་བར་རྒྱན་གྱི་ངག་གིས་ཤུགས་ལ་བསྡུས་རྒྱས་སུ་བརྗོད།
ཅེས་པ་འགྲེལ་བ་ཐམས་ཅད་ཀྱི་བསྡུས་རྒྱས་སུ་སྟོན་པ་མདོ་ཉིད་ལ་སྦྱར་བ་དང་འགལ་ལ།
རྟོགས་སྣང་ལྟར། རྒྱན་ལས་མཚན་ཉིད་ཀྱི་སྐབས་སུ་དམིགས་ཡུལ་གསུམ་བསྡུས་པ་དང་།

འགྲེལ་མཆན་སྐབས་དང་པོ། 106 རྣམ་མཁྱེན།
དབྱེ་བའི་སྐབས་སུ་རྒྱས་པར་བརྗོད། ཅེས་པ། མཚན་ཉིད་ཀྱི་འོག་ཏུ་འཆད་འགྱུར་གྱི་དྲི་
བ་དང༌། དབྱེ་བའི་སྔོན་དུ་བཤད་ཟིན་གྱི་མཚམས་སྦྱར་བྱུང་བས་བཀག་པས། འདི་དག་
རྣམས་ཡང་བཀག་གོ །ཚིག་གསལ་ལས། ཡང་གང་འདོད་པའི་བདག་ཉིད། ཅེས་པས་
འདོད་པའི་ངོ་བོ་དང༌། གང་གི་དོན་དུ་སེམས་བསྐྱེད་པ་སོགས་ཀྱིས་དམིགས་ཡུལ་བྱང་ཆུབ་
དང༌། གཞན་གྱི་དོན་ནི་གང་ཡིན། ཞེས་པ་གཞན་དོན་དྲི་བ་སྟེ་གསུམ་བྱས་ནས། དང༌
པོའི་ལན་དུ། སྦྱིན་པ་ལ་སོགས་པ། ཞེས་སོགས་ཀྱིས་འདོད་པའི་ངོ་བོ་དོན་དམ་པར་མེད་
ཀྱང་ཐ་སྙད་དུ་རྫོགས་བྱང་འདོད་པ་དང༌། གཉིས་པའི་ལན་དུ། སེམས་ཅན་ཐམས་ཅད།
ཅེས་སོགས་ཀྱིས་བྱང་ཆུབ་དེ་ཉན་རང་དང་ཐུན་མོང་མ་ཡིན་པར་བྱེད་ལས་གཞན་དོན་བསྒྲུབ་
པར་བསྟན་པས་བྱེད་པ་པོ་བྱང་ཆུབ་བསྟན་པ་དང༌། གསུམ་པའི་ལན་དུ། སེར་སྣ་ཅན་
ལ་སོགས་པ། ཞེས་སོགས་ཀྱིས་སྦྱིན་སོགས་ལ་འགོད་པར་འདོད་པའི་འབྲས་བུ་གཞན་དོན་
བསྟན་ཟེར་བ། བྱང་ཆུབ་མདོར་བསྟན་གྱི་མདོ་ཆད་ཅིང་ཁོ་རང་གིས་འོག་ཏུ་མདོ་བཞི་
ཡུལ་གཉིས་ལ་སྦྱར་བ་དང་ནང་འགལ་བས་བཀག་ལ། བུ་དང་གཡག་པས་སྔར་ལྟར་དྲི་
བ་གསུམ་བྱས་ནས། དེ་ལྟར་ན་སེམས་བསྐྱེད་པ་ནི། ཞེས་སོགས་གྲུབ་དོན། དྲི་བ་དང་
པོའི་ལན་དུ་མཛད་པ་ནི་ཤིན་ཏུ་ནོར་གསུངས་ནས། མདོ་བཞིས་གྲུབ་པ་དེ་ལྟར་ན། ནས།
འདོད་པའི་བདག་ཉིད་ཡིན་པར་སྔར་བསྟན་པ་དེ་ཡུམ་གྱི་མདོ་དང་མི་འགལ་བར་ཤེས་པར་
བྱའོ། །ཞེས་རྣམ་པར་སྦྱར་ཏེ། ཞེས། དེ་སྔར་ལྟར་དྲི་བ་གསུམ་བྱས་པའི་ལན་གྱི་གྲུབ་
དོན་དུ་བྱེད་པར་ཚིག་གསལ་ལེའུ་བརྒྱད་མ་དག་ལྡན་གྲགས་ཆ་རྣམས་ཀྱིས་བསྒྲུབས་སོ།།
བཙུག་ལག་གི་གཞུང་སྐབས་ཀྱི། ཞེས་སོགས་ནི། བློ་གྲོས་མི་ཟད་པ་སོགས་མདོ་གཞན་
འདིར་མི་འདྲེན་པའི་རྒྱུ་མཚན་དུ་བྱས་ནས། བུ་ཉ་གཡག་གཞོན་སོགས་ཀྱིས་སྔར་ལྟར་ཡུམ་
གསུམ་ག་ལས་གསུངས་པ་ནི། འདིར་རྒྱས་བསྡུས་གཉིས་མི་འདྲེན་པ་ཅི་ཞེས་པའི་ལན་དུ་
སྦྱར་བ། བསྡུས་པ་ན་མདོར་རྒྱས་ཀྱི་ཚིག་འགོད་རྒྱུ་མེད་པ་དང༌། མདོ་དང་པོ་གཉིས་ཀྱིས་

འགྲེལ་མཆན་སྐབས་དང་པོ། 107 རྣམ་མཁྱེན།
མདོ་དེ་དག་ལ་ཚིག་མང་ཉུང་མེད་པས་བཀག་པ་ནི། ཚིག་གསལ་ལས། གཞན་དག་ནི་
མདོ་རེ་རེ་ལ་ཡང་དེ་དག་བསྡུས་པ་དང་རྒྱས་པའི་སྒོ་ནས་བསྟན་ཏོ། །ཞེས་ཟེར་ན། དེ་
ནི་མདོ་རབ་ཏུ་བསྡུས་པ་དང་བསྡུས་པ་ལས་དེ་ལྟར་ག་ལ་ཞིག་བསྟན། ཞེས་པ་ལྟར་ལས།
སྤྱིར་བཀག་པ་མིན་ཏེ། གོང་དུ་གང་ན། ཡང་དག་རྫོགས་པའི་བྱང་ཆུབ་འདོད་པ་དེའོ།།
གང་གི་སྒོ་ནས་ན། མདོར་བསྡུས་པ་དང་རྒྱས་པར་བཤད་པའི་སྒོ་ནས་སོ། །གང་ལས་
ན༑ རྒྱལ་བའི་ཡུམ་རྒྱས་འབྲིང་བསྡུས་པ་རྣམ་པ་གསུམ་ཆར་ལས་སོ། །ཀྱང་ནི་ནང་ཕན་
ཚུན་བསྡུ་བའོ། །ཞེས་པ་ནས། སློབ་དཔོན་འདིས་ཡུམ་གསུམ་ག་ལ་ཚིག་རྒྱས་བསྡུས་ཡོད་
ཀྱང་དོན་ལ་ཁྱད་པར་མེད་པས་རྒྱན་འདི་ཡུམ་གསུམ་གའི་རྒྱན་དུ་བཞེད་པས། ཞེས་གསུངས་
པའི་ཕྱིར། ཨབྷ་དང་བུ་ཉ་སོགས་ཀྱིས། ཉི་སྣང་ལས། བྱང་ཆུབ་སེམས་དཔའ། ནས།
ཞེས་པ་ནས། དོན་དུ་གཉེར་བར་བྱེད་དོ། །ཞེས་པ། ཉི་ཁྲིའི་མཚན་ཉིད་ཀྱི་མདོར་འདྲེན་
པ་བཀག་པ་སོགས་ཞིབ་ཆ་མང་དུ་གསུངས་པ་ནི། རྒྱན་དུ་སེམས་བསྐྱེད་ཀྱི་མཚན་ཉིད་ཡུམ་
མདོ་དང་སྦྱོར་ཚུལ་གསུངས་པ་འདིས། ཚིག་འོག་མ་རྣམས་ཀྱང་སྦྱར་དགོས་པ་མཚོན་པ་
དང༌། རྒྱན་འདི་རྗེ་བཙུན་གྱི་རང་དགར་མིན་པར་ཤེར་མདོའི་མན་ངག་ཡིན་པ་ཤེས་པ་
སོགས་དང༌། རྣམ་བཤད་ཀྱི་དེ་ནི་ཉི་ཁྲི་རྒྱས་བསྡུས་འཚམས་པས་རྒྱན་དང་སྦྱར་སླ་ཞིང་
གསལ་བ་དང༌། རྒྱས་བ་ཧ་ཅང་མང་བོས་འཐོར་བ་དང་། བསྡུས་པ་ཚིག་དངོས་སུ་མེད་
ཀྱང་། ཕྱོགས་གླང་གིས། དེ་ལྟར་ཇི་སྐད་བཤད་རྣམས་ཀྱི། །བརྒྱད་སྟོང་འདིར་དོན་མ་
ཚང་མེད། །འདིར་གཞུང་བསྡུས་པ་ཡིན་འདོད་དེ། དོན་ནི་ཇི་སྐད་གསུངས་དེ་ཉིད། །ཅེས་
པ་ལྟར་དོན་ཚང་བར་ཡོད་པས། དེ་གཉིས་བར་བ་དང་འདྲ་པར་འདིར་དེ་ལྟར་བཤད་པས་
ལྷག་མ་རྣམས་ལ་གོ་བ་དང༌། འགྲེལ་བ་གཞན་ལས་སློབ་དཔོན་གྱི་འགྲེལ་ཆུང་འདིར་གསལ་
བར་བསྟན་ཚུལ་ཤེས་པ་སོགས་ཀྱི་ཆེད་ཡིན་པས། གཉིས་ཀ་རྩ་འགྲེལ་གྱི་དགོངས་པ་ཡིན་
ནོ༑ ༑འདི་འོག་མ་རྣམས་ལ་ཡང་ཤེས་པར་བྱའོ། །

འགྲེལ་མཆན་སྐབས་དང་པོ། 108 རྣམ་མཁྱེན།
སེམས་བསྐྱེད་ཀྱི་དབྱེ་བ་བཤད་པ།
གཉིས་པ་འཕྲོས་དོན་དབྱེ་བ་ལ་གསུམ་ལས། དང་པོ་མཚམས་སྦྱར་བ་ནི། སྔར་
བཤད་པ་དེ་ལྟར་སེམས་བསྐྱེད་པ་ཐོབ་༼ཁ༽བྱའི་དམིགས་པ་དང་ཆེད་དུ་བྱ་བ་དང་།
༼ཀ༽རང་གི་ངོ་བོ་དང་༼ག༽བཅས་པ་བརྗོད་ནས། ད་ནི་སེམས་བསྐྱེད་དེའི་རབ་ཏུ་
དབྱེ་བ་རྣམ་པ་ཉི་ཤུ་རྩ་གཉིས། ལུས་རྣམ་བཞག་གི་དཀྱུས་ཀྱི་དོན་མ་ཡིན་པར་འཕྲོས་
དོན་ཡིན་པས་བར་སྐབས་ཀྱི་ཚིགས་སུ་བཅད་པ་གཉིས་ཀྱིས་གསུངས་པ་ནི། གཉིས་པ་
རྩ་བ་ནི། སེམས་བསྐྱེད་དེ་ངོ་བོའི་སྒོ་ནས་བསྟན་པར་མ་ཟད་ཡང་དབྱེ་ན། ས་ལྟ་བུའི་
སེམས་བསྐྱེད་དང་དེ་བཞིན་དུ་གསེར་ཟླ་བ་མེ། །གཏེར་དང་རིན་ཆེན་འབྱུང་གནས་
མཚོ། །རྡོ་རྗེ་རི་སྨན་བཤེས་གཉེན་དང༌། །ཡིད་བཞིན་ནོར་བུ་ཉི་མ་གླུ། །རྒྱལ་
བོ་མཛོད་དང་ལམ་པོ་ཆེ། །བཞོན་པ་བཀོད་མའི་ཆུ་དང་ནི། །སྨྲ་སྙན་ཆུ་བོ་སྤྲིན་
ལྟ་བུའི་སེམས་བསྐྱེད་རྣམས་ཀྱིས། །ཕྱེ་བ་དཔེས་མཚོན་པར་བྱ་བའི་དོན་རྣམ་པ་ཉི་ཤུ་
རྩ་གཉིས་སོ། །གཞུང་གི་དངོས་བསྟན་གྱི་སེམས་བསྐྱེད་ཉེར་གཉིས་རིམ་ཆར་ཁོ་ནར་སྐྱེ་
དགོས་པ་འོག་གི་ས་མཚམས་གསུངས་པ་དང༌། གསེར་ཕྲེང་ལས། སྔ་མ་ཕྱི་མ་རྣམས་
ཀྱི་རྒྱུ་དང༌། ཕྱི་མ་གཉིས་སྔ་མ་རྣམས་ཀྱི་འབྲས་བུ་དང༌། བར་བ་རྣམས་སྔ་མ་སྔ་མ་རྒྱུ་
དང་ཕྱི་མ་ཕྱི་མ་འབྲས་བུ་ཡིན་པས་སོ། །ཞེས་པས་འགྲུབ་ལ། དེའི་སྔ་མ་གཉིས་ཞེས་པ་
མ་དག་སྟེ། བུ་ཉ་སོགས་ཀྱིས་དང་པོ་ནི་ཕྱི་མ་རྣམས་ཀྱི་རྒྱུ་ཁོ་ནའོ། །ཞེས་གསུངས་པའི་
ཕྱིར། ཕྱི་མ་གཉིས་ཞེས་པ་འབྲས་བུ་མཐར་ཐུག་ཡིན་པའམ་མཉམ་དུ་ཐོབ་པ་ལ་དགོངས་
ཀྱི༑ དེ་གཉིས་ཀའང་རིམ་ཆར་སྐྱེ་བས་ཕྱི་མ་སྔ་མའི་འབྲས་བུ་ཡིན་ནོ། །དོན་དམ་སེམས་
བསྐྱེད་དང༌། སངས་རྒྱས་མ་ཐག་པའི་སྤྲུལ་སྐུའི་རྒྱུད་ཀྱི་སེམས་བསྐྱེད་ལ་གཞུང་གི་དངོས་
བསྟན་གྱི་སེམས་བསྐྱེད་ཡོད་མེད་དཔྱད། རྩ་བས་སེམས་བསྐྱེད་དང་དཔེ་ཉེར་གཉིས་དངོས་

འགྲེལ་མཆན་སྐབས་དང་པོ། 109 རྣམ་མཁྱེན།
སུ་བསྟན་ནས། གྲོགས་འདུན་སོགས་ཉེར་གཉིས་དང་ཆོས་མཐུན་སྦྱོར་ཚུལ་ཤུགས་ལ་བསྟན་
ཏོ༑ ༑གསུམ་པ་འགྲེལ་བ་ལ་གཉིས། དཔེས་མཚོན་ཚུལ་དང༌། ས་མཚམས་སོ། །དང་
པོ་ལ། རྒྱས་པར་བཤད་པ་དང༌། དོན་བསྡུ་བའོ། །དང་པོ་ནི། ཞེས་བྱ་བ་དག་གིས་
སེམས་བསྐྱེད་ཉེར་གཉིས་བཤད་དེ། གྲོགས་འདུན་སོགས་ཉེར་གཉིས་ལ་མཐའི་ལྡན་པ་
ནི༑ ཞེས་པ་སྦྱར་བ་ནི། དང་པོ་རྫོགས་བྱང་ལ་དམིགས་པའི་འདུན་པ་དང་མཚུངས་པར།
ལྡན་པའི་སེམས་བསྐྱེད་ཆོས་ཅན་ནས། གཉིས་པ་ཡང་དག་སྤོང་བས་མི་མཐུན་ཕྱོགས་ཀྱི་
དཔལ་བཅག་པས་རྫོགས་བྱང་གི་བསམ་པ་རྒྱུན་ཆགས་པ་དང༌། གསུམ་པ་རྫུ་འཕྲུལ་གྱིས་
སངས་རྒྱས་མང་པོ་ལས་ཆོས་ཉན་པས་ལྷག་པའི་བསམ་པ་དང་། བཞི་བ་སྐྱེ་མེད་གསུམ་
མཁྱེན་པའི་སྒོམ་བྱུང་གི་སྦྱོར་བ་དང་། ལྔ་བ་སྦྱིན་པའི་ཕར་ཕྱིན་དང་། དྲུག་པ་ཚུལ་
ཁྲིམས་ཀྱི་ཕར་ཕྱིན་དང་། བདུན་པ་བཟོད་པའི་ཕར་ཕྱིན་དང་། བརྒྱད་པ་བརྩོན་འགྲུས་
ཀྱི་ཕར་ཕྱིན་དང་། དགུ་བ་བསམ་གཏན་གྱི་ཕར་ཕྱིན་དང༌། བཅུ་བ་ཇི་ལྟ་བ་རྟོགས་པའི་
ཤེས་རབ་ཀྱི་ཕར་ཕྱིན་དང་། བཅུ་གཅིག་པ་ཐབས་མཁས་པའི་ཕར་ཕྱིན་དང༌། བཅུ་
གཉིས་པ་དྨོན་ལམ་གྱི་ཕར་ཕྱིན་དང༌། བཅུ་གསུམ་པ་སྟོབས་ཀྱི་ཕར་ཕྱིན་དང་། བཅུ་
བཞི་བ་ཇི་སྙེད་པ་རྟོགས་པའི་ཡེ་ཤེས་ཀྱི་ཕ་རོལ་ཏུ་ཕྱིན་པ་དང་། བཅོ་ལྔ་བ་མངོན་པར་
ཤེས་པ་དྲུག་དང༌། བཅུ་དྲུག་པ་བསོད་ནམས་དང་ཡེ་ཤེས་ཀྱི་ཚོགས་གཉིས་དང༌། བཅུ་
བདུན་པ་བྱང་ཆུབ་ཀྱི་ཕྱོགས་དང་མཐུན་པའི་ཆོས་སོ་བདུན་དང༌། བཅོ་བརྒྱད་པ་གཞན་
དོན་ཁུར་ཁྱེར་གྱི་《སྙིང་རྗེ་དང༌། རང་བཞིན་མེད་རྟོགས་ཀྱི་ལྷག་མཐོང་དང༌། བཅུ་དགུ་
པ་ཆོས་ཀྱི་དོན་འཛིན་པའི་གཟུངས་དང༌། གཞན་ལ་སྟོན་པའི་སྤོབས་པ་དང༌། ཉི་ཤུ་
བ་ཆོས་ཀྱི་སྡོམ་བཞི་རྟོགས་པའི་དགའ་སྟོན་དང༌། ཉེར་གཅིག་པ་མི་རྟོག་ཡེ་ཤེས་རྒྱུན་
མི་ཆད་པར་བགྲོད་པ་གཅིག་པའི་ལམ་དང༌། ཉེར་གཉིས་པ་ཆོས་ཀྱི་སྐུ་སངས་རྒྱས་
ཀྱི་རྗེས་ཐོབ་ཡེ་ཤེས་དང་ལྡན་པའི་སེམས་བསྐྱེད་ནི་ཆོས་ཅན་ཞེས་ཆོས་ཅན་དང་། དཔེས་

འགྲེལ་མཆན་སྐབས་དང་པོ། 110 རྣམ་མཁྱེན།
སོགས་ཉེར་གཉིས་ལ་མཐའི་ལྟ་བུ་སྟེ་ཞེས་པ་སྦྱར་ནས། གོ་རིམ་བཞིན་དུ་ལོ་ཏོག་སོགས་
སྐྱེ་པའི་གཞི་ས་ལྟ་བུ་ཡིན་ཏེ་དང་ནས། ངོ་བོ་མི་འགྱུར་བའི་གསེར་བཟང་བོ་དང་། ཡར་
ངོའི་ཟླ་བ་ཚེས་པ་དང༌། མེ་དང༌། དུང་སོགས་ཀྱི་གཏེར་ཆེན་པོ་དང་། རིན་པོ་
ཆེའི་འབྱུང་ཁུངས་ཀྱི་གནས་དང༌། རྒྱ་མཚོ་ཆེན་པོ་དང༌། རྡོ་རྗེ་རིན་ཆེན་ཕ་ལམ་
དང༌། རིའི་རྒྱལ་བོ་རི་རབ་དང༌། སྨན་ཆེན་པོ་དང༌། དགེ་བའི་བཤེས་གཉེན་དང༌།
ཡིད་བཞིན་གྱི་ནོར་བུ་དང༌། ཉི་མ་དང༌། ཆོས་ཀྱི་སྒྲ་དབྱངས་སྙན་པ་དྲི་ཟའི་གླུ་
དང་། རྒྱལ་བོ་ཆེན་པོ་དང༌། རྫས་མང་བོ་བཞག་པའི་བང་མཛོད་དང༌། ལམ་པོ་
ཆེ་དང༌། བཞོན་པ་རྟ་ཅང་ཤེས་སོགས་དང༌། ཆུ་མི་ཟད་པར་གྱེན་དུ་འབྱིན་པའི་བཀོད་
མའི་ཆུ་དང་། སའི་དངོས་གཞིར། ཆུ་མིག་ནི་གློ་ནས་ཆུ་འབྱུང་བ་གང་ཡིན་པའོ། །བཀོད་
མའི་ཆུ་གྱེན་དུ་འབྱུང་བ་གང་ཡིན་པ་སྟེ། ཞེས་སོ། །ཐོས་ན་ཡིད་ཚིམ་པ་ཀུན་དགའ་བའི་
སྒྲ་《སྙན་པ་དང༌། ཆུ་བོ་ཆེན་པོའི་རྒྱུན་དང་། སྣོད་ཀྱི་འབྱོར་བ་འབྱུང་བའི་སྤྲིན་ལྟ་
བུ་སྟེའམ། ཡིན་ཏེ། ཞེས་པའི་བར་བསྒྲུབ་བྱའི་ཆོས་དང༌། ཐ་མ་ཉེར་གཉིས་ལ་མཐའི་
ཉིད་ཀྱིས། ཞེས་སྦྱར་ནས་ཆོས་དཀར་བོ་སངས་རྒྱས་དང་དེའི་རྒྱུ་ཚོགས་ཐམས་ཅད་ཀྱི་
གཞིའམ་རྒྱུའི་དངོས་པོ་ཉིད་ཀྱིས་དང་ནས། མདོ་ནི། བཅོམ་ལྡན་འདས་ཀྱིས་ཚེ་དང་
ལྡན་པ་ཤཱ་རིའི་བུ་ལ་བཀའ་སྩལ་བ། ནས། ཤེས་རབ་ཀྱི་ཕ་རོལ་དུ་ཕྱིན་པ་ལ་བརྩོན་པར་
བྱའོ། །ཞེས་པ་བྱང་ཆུབ་མདོར་བསྟན་ནོ། །ཕྱིན་དྲུག་གིས་བསྡུས་པའི་ཕན་བདེའི་བསམ་
པ་བྱང་ཆུབ་མ་ཐོབ་ཀྱི་བར་དུ་མི་འགྱུར་བ་དང༌། མདོ་ནི། དེ་སྐད་ཅེས་བཀའ་སྩལ་
བ་དང༌། ནས། ཤེས་རབ་དང་ཤེས་རབ་འཆལ་པ་མི་དམིགས་པའི་ཕྱིར་ཤེར་ཕྱིན་ཡོངས་
སུ་རྫོགས་པར་བྱའོ། །ཞེས་པ་བྱང་ཆུབ་རྒྱས་བཤད་དོ། །སྔ་མའི་སྤྱོད་པ་ལ་སློབ་ཚུལ་
དངོས་སུ་མ་བསྟན་པས་སྨོན་སེམས་དང༌། འདིས་བསླབ་ཚུལ་དངོས་སུ་བསྟན་པས་འཇུག་
སེམས་ལ་སྦྱར་རོ། །བྱང་ཕྱོགས་སོ་བདུན་སོགས་ཀྱི་དགེ་བའི་ཆོས་མཐའ་དག་གོང་ནས་

འགྲེལ་མཆན་སྐབས་དང་པོ། 111 རྣམ་མཁྱེན།
གོང་དུ་རྣམ་པར་འཕེལ་བར་འགྱུར་བ་དང༌། མདོ་ནི། ཤཱ་རིའི་བུ་བྱང་ཆེན་ཤེར་ཕྱིན་
ལ་གནས་ཏེ་དྲན་པ་མི་དམིགས། ནས། བཏང་སྙོམས་ཆེན་པོ་ཡོངས་སུ་རྫོགས་པར་བྱའོ།།
ཞེས་པའོ། །ཐམས་ཅད་མཁྱེན་པ་ཉིད་གསུམ་གྱི་ཡུལ་སྐྱེ་མེད་གསུམ་ཤེས་པ་ལ་སྒྲིབ་
པའི་བུད་ཤིང་མངོན་གྱུར་བ་སྲེག་པ་དང༌། གྲགས་ཆ་ཤེར་སྒྲོན་འབུམ་ཊིཀ་རྣམས་སུ་
འདི་ལྟར་བཤད་ལ། འགྲེལ་ཆེན་གཉིས་ཤནྟི་པ་ཨབྷྱ་མདོ་རྒྱན་འགྲེལ་བ་རྣམས་སུ། བུད་
ཤིང་གི་ཁྱད་པར་གྱིས་མེ་འཕེལ་བ་ལྟར་སྦྱོར་བ་ཁྱད་པར་དུ་འགྲོ་བར་སྦྱར་བ། གང་ལྟར་
བྱས་ཀྱང་ཆོག་ལ། དཀོན་བརྩེགས་དང༌། མདོ་སྡེ་རྒྱན་ལས། སེམས་བསྐྱེད་བསམ་སྦྱོར་
ལྷག་བསམ་དང༌། །ཞེས། སྦྱོར་བ་དང་ལྡན་པ་ཟླ་བ་ལྟ་བུར་སྦྱར་བ། གསེར་ཕྲེང་ལས།
གཉིས་ཀ་ཡང་ཚོགས་སྦྱོར་གཉིས་ཀར་འབྱུང་བ་ཤེས་པར་བྱེད་པའོ། །ཞེས་པ། མི་ཟད་
པ་བརྒྱད་ཅུའི་ནང་གི་སྦྱོར་བ་དང་ལྡན་པའི་དེ་ཚོགས་ལམ་ན་ཡོད་པས་ཡིན་གྱི། སྤྱིར་སྦྱོར་
བ་དང་ལྡན་པ་སྦྱོར་ལམ་ནས་འཇོག་སྟེ། མི་ཟད་པ་བརྒྱད་ཅུའི་ནང་གི་མངོན་ཤེས་དང་
ལྡན་པ་ས་བརྒྱད་པར་ཡོད་ཀྱང་། སྤྱིར་དེ་ས་བཅུ་བ་ནས་འཇོག་པ་བཞིན་ཡིན་པའི་ཕྱིར་
རོ༑ ༑མདོ་ནི། ཉི་སྣང་དང་ལེ་བརྒྱད་མར། ཐམས་ཅད་ཤེས་པ་ཉིད་ལ་ཤེས་པ་དང་
མཐོང་པ་སོགས་དང༌། ལེ་མང་དུ། རྣམ་པ་ཐམས་ཅད་མཁྱེན་པའི་ཡེ་ཤེས་རྣམ་པའི་མཆོག
ནས། ཏིང་ངེ་འཛིན་གྱི་སྒོ་མང་བོ་ཐོབ་པར་འདོད་པས་བྱང་ཆེན་ཤེར་ཕྱིན་ལ་བསླབ་པར་
བྱའོ། །ཞེས་ཕྱི་མཐའ་འདྲ་བས་འགྱུར་ཁྱད་དམ་དཔྱད། ཆོས་དང་ཟང་ཟིང་གི་ལོངས་
སྤྱོད་ཀྱིས་སེམས་ཅན་ཐམས་ཅད་ཚིམ་པར་བྱེད་ཅིང་མི་ཟད་པ་དང་། མདོ་ནི། སྔ་
མ་གཉིས་སུ་སེར་སྣ་ཅན་སྦྱིན་པར་འགོད་པ་ཡོད། ཕྱི་མར། ཉན་རང་ཐེག་ཆེན་པའི་སྦྱིན་
པའི་དགེ་རྩ་ཐམས་ཅད་རྗེས་སུ་ཡི་རང་དང་ལྡན་པའི་སེམས་བསྐྱེད་པ་གཅིག་གིས་ཟིལ་གྱིས་
གནོན་པར་འདོད་པས་ཞེས། ཕྱི་མཐའ་ཕལ་ཆེར་འདྲའོ། །སྟོབས་སོགས་ཀྱིས་ཡོན་ཏན་
རིན་པོ་ཆེ་ཐམས་ཅད་སྐྱེད་པའི་རྟེན་གྱི་དངོས་པོ་བྱེད་པ་དང་། མདོ་ནི། ཚུལ་འཆལ་

འགྲེལ་མཆན་སྐབས་དང་པོ། 112 རྣམ་མཁྱེན།
ཚུལ་ཁྲིམས་ལ། ཞེས། ཚུལ་ཁྲིམས་སོགས་བརྗེས་པ་མ་གཏོགས་ཤེས་རབ་བར་ལྔ་སྦྱིན་
པ་དང་འདྲ་བར་སྔ་མ་གཉིས་སུ་གསུངས་ལ། ལེ་མང་དུ། ཉན་རང་གི་ཟག་མེད་ཀྱི་ཕུང་
བོ་ལྔ་བསམ་གཏན། རྣམ་ཐར། ཏིང་འཛིན། སྙོམས་འཇུག་རྣམས་ཟིལ་གནོན་སྦྱར་བ་
ལྔ་ག་ལ་ཐུན་མོང་དུ་སྦྱོར་བར་མདོ་རྒྱན་སྦྱར་བའི་ཟིན་བྲིས་སུ་གསུངས་ཀྱང་། འགྱུར་ཁྱད་
ཡིན་ཞེས། ཚན་པ་ལྔ་སོ་སོར་སྦྱར་ཀྱང་ཆོག་གམ། སྔ་མ་གཉིས་ལྟར་ན་ཆད་དམ་དཔྱད།
ནད་དང་མཚོན་ལ་སོགས་པའི་མི་འདོད་པ་ཐམས་ཅད་ཐོག་ཏུ་བབ་པས་སེམས་མི་
འཁྲུགས་པ་དང༌། བྱང་ཆུབ་རྒྱུ་འབྲས་ལ་ཡིད་ཆེས་པ་བརྟན་པས་བདུད་སོགས་ཀྱིས་
མི་ཕྱེད་ཅིང་དེ་འཇོམས་པ་དང་། མཚན་མར་དམིགས་པའི་རྣམ་པར་གཡེང་བས་ཏིང་
འཛིན་ལས་མི་བསྐྱོད་པ་དང་། ཆགས་སོགས་ཉོན་མོངས་པ་དང་གཟུང་རྟོག་སོགས་ཤེས་
བྱའི་སྒྲིབ་པའི་ནད་རབ་ཏུ་ཞི་བ་དང༌། སེམས་ཅན་མི་འདོར་བའི་ཐབས་ཚད་མེད་བཞིས་
གནས་སྐབས་ཐམས་ཅད་དུ་སེམས་ཅན་གྱི་དོན་ཡོངས་སུ་མི་གཏོང་བ་དང་། མདོ་
ནི༑ སྔ་མར་དགེ་བའི་སེམས་བསྐྱེད་པ་གཅིག་ཙམ་ཡང་སོགས་དང༌། ཕྱི་མར། གཞན་
ཡང་ཤཱ་རིའི་བུ་བྱང་ཆེན་སེམས་ཅན་ཐམས་ཅད་ཀྱི་དོན་དུ་སྦྱིན་པ་ཆུང་ངུ་བྱིན་ཡང་། སོགས་
ཕལ་ཆེར་འདྲའོ། །གང་གིས་ཕན་པ་མངོན་ཤེས་ལྔས་གཟིགས་ནས་སྨོན་ལམ་བཏང་ནས་
ཇི་ལྟར་སྨོན་པའི་འབྲས་བུ་འགྲུབ་པ་དང༌། མདོ་ནི། ཤཱ་བུ་གཞན་ཡང་བྱང་ཆེན་སངསངས་
རྒྱས་ཀྱི་སྐུ་བསྒྲུབ་པར་འདོད་པ། སོགས་ཕལ་ཆེར་འདྲའོ། །བསྡུ་བ་བཞིའི་སྒོ་ནས་གདུལ་
བྱ་ཡོངས་སུ་སྨིན་པར་བྱེད་པ་དང་། མདོ་ནི་ཤཱ་བུ་གཞན་ཡང་བྱང་ཆེན་ཟས་སྐོམ་སོགས་
ཕལ་ཆེར་འདྲའོ། །གསེར་ཕྲེང་ལས། སྐབས་འདིར་གཞན་དོན་རྒྱས་བཤད་ཀྱི་ཕྱིན་དྲུག་
ལ་འགོད་པ་ཡང་གསུངས་སོ། །ཞེས་གསུངས་པ་བྱང་ཆེན་སེམས་ཅན་ཐམས་ཅད་ཕྱིན་
དྲུག་ལ་འགོད་པར་འདོད་པའི། ཞེས་པ་དེ་ཡིན་ལ། སེར་སྣ་ཅན་སོགས་མི་མཐུན་ཕྱོགས་
རྣམས་མེད་དོ། །ཉི་སྣང་དང་ལེའུ་བརྒྱད་མའི་གོང་དུ་གཞན་དོན་རྒྱས་བཤད་དྲངས་པར་

རྣམ་མཁྱེན།
འགྲེལ་མཆན་སྐབས་དང་པོ། 113
མེད། ཉ་ཊིཀ་ལས། ཕྱི་མ་འདི་བར་མར་སེམས་བསྐྱེད་ཡན་གྱི་མདོ་ན་མི་སྣང་ཡང་སྐབས་
གཞན་ན་ཡོད་ཅེས་པའང་། ཚིག་དེ་དག་མེད་པ་ལ་དགོངས་སམ་དཔྱད། སྐབས་འདིའི་
རྩ་བའི་མདོ་ཡིན་པས་ཡོད་དགོས་སོ། །རྣམ་གྲོལ་ཐོབ་པའི་ཐབས་སོར་རིག་བཞིའི་སྒོ་ནས་
གདུལ་བྱའི་ཡིད་འདུན་པར་བྱེད་པའི་ཆོས་སྟོན་པ་དང༌། མདོ་ནི། ཉི་སྣང་དུ་སྟོང་
གསུམ་གྱི་འབྱུང་བཞིའི་རྡུལ་ཕྲ་རབ་ཀྱི་ཚད་དུ་ཤེས་པར་འདོད་པ། ནས་དང་། ལེའུ་བརྒྱད་
མར། སྟོང་ཉིད་ཉི་ཤུ། ནས། ཕྱིན་དྲུག་རྫོགས་པའི་བར་མཇུག་འདྲ་ལ། ལེ་མང་དུ། ཤཱ་
བུ་གཞན་ཡང་ནང་སྟོང་བ་ཉིད་ལ། ནས། སྟོང་གསུམ་གྱི་འཇིག་རྟེན་གྱི་ཁམས་ཇི་སྙེད་
པ་ཐམས་ཅད་ཤེས་པར་འདོད་པས་ཤེར་ཕྱིན་ལ་བསླབ་པར་བྱའོ། །ཞེས་པའི་བར་འོག་གི་
རྒྱལ་བོ་ལྟ་བུའི་མདོའི་དཀྱིལ་ན་ཡོད་པ་དང་། མཛོད་ལྟ་བུའི་མདོའི་མཇུག་ཏུ། ཤཱ་བུ་གཞན་
ཡང་བྱང་ཆེན་ཤེར་ཕྱིན་ལ་སྤྱོད་ཅིང་སྦྱིན་པ་གཏོང་བའི་ཚེ། ནས། ཤེར་ཕྱིན་ཡོངས་སུ་
རྫོགས་པར་བྱས་པ་ཡིན་ནོ། །ཞེས་པ་འདིའི་མདོར་ཡར་བླངས་ན་སྔ་མ་གཉིས་དང་མཐུན་
ནོ༑ ༑ཟིན་བྲིས་སུ་ཤཱ་བུ་གཞན་ཡང་ཤར་ཕྱོགས་ཀྱི། ནས། བདག་གི་ཡོན་ཏན་བརྗོད་
པར་དགའ་བས་བྱང་ཆེན་ཤེར་ཕྱིན་ལ་བསླབ་པར་བྱའོ། །ཞེས་པ་ཙམ་འདིར་སྦྱར་བ་མི་
འཐད་དེ་ལེའུ་བརྒྱད་མར། ཤཱ་བུ་གཞན་ཡང༌། ནས། བདག་གི་བསྔགས་པ་བརྗོད་པར་
འདོད་པས་ཤེར་ཕྱིན་ལ་བསླབ་པར་བྱའོ། །ཞེས་པ་ནི་སྟོབས་དང་ལྡན་པ་ཉི་མ་ལྟ་བུའོ། །ཞེས་
གསུངས་པའི་ཕྱིར་རོ། །གཞན་དོན་སྒྲུབ་པའི་མཐུ་ཐོགས་པ་མེད་པས་རྟོན་པ་བཞིས་ཚར་
གཅོད་རྗེས་འཛིན་གྱིས་གཞན་གྱི་དོན་སྒྲུབ་པ་དང༌། མདོ་ནི། ཤཱ་བུ་གཞན་ཡང་བྱང་
ཆེན་སེམས་བསྐྱེད་པ་དག་གིས་འཇིག་རྟེན་གྱི་ཁམས་ཐམས་ཅད་དུ་འགྲོ་བར་འདོད་པ། ནས།
ཟག་ཟད་མངོན་ཤེས་མངོན་དུ་བྱེད་པར་འདོད་པར་སྔ་མ་གཉིས་ལས་གསུངས། ལེ་མང་
དུ༑ སྟོང་གསུམ་གྱི་ཤིང་སོགས་རྡུལ་ཕྲ་བའི་ཚུལ་ཤེས་པར་འདོད་པའི་བར་ལས་མངོན་
ཤེས་དྲུག་ཡན་ཆད་གཞན་འདྲའོ། །བསོད་ནམས་དང་ཡེ་ཤེས་ཀྱི་ཚོགས་ལས་སྐུ་གསུང་

འགྲེལ་མཆན་སྐབས་དང་པོ། 114 རྣམ་མཁྱེན།
ཐུགས་ཀྱི་ཡོན་ཏན་མང་བོ་འབྱུང་བས་ཡོན་ཏན་མང་བོའི་མཛོད་ལྟ་བུ་དང༌། མདོ་ནི།
ཤཱ་བུ་གཞན་ཡང་བྱང་ཆེན་ཕྱོགས་བཅུའི་སངས་རྒྱས་འཁོར་བཅས་བསོད་སྙོམས་གཅིག་གིས་
ཁྱད་པར་འདོད་པ། ནས། ཐེག་ཆེན་གྱི་མྱ་ངན་ལས་འདའ་བར་འདོད་པའི་བར་ཐམས་
ཅད་འདྲའོ། །ཉ་ཊིཀཾ་ལས། གདུལ་བྱའི་སྐལ་བ་ཇི་ལྟ་བ་བཞིན་དུ་ཕྱོགས་བཅུའི་སེམས་
ཅན་ཟག་མེད་ཕུང་བོ་ལྔ། ནས། ལྷག་མེད་ལ་འགོད་པའི་བར་གྱིས་གཞན་དོན་བསྟན་ཏེ།
བྱང་ཆེན་ཤར་ཕྱོགས་ཀྱི་འཇིག་རྟེན། ནས། དེ་བཞིན་དུ་ཕྱོགས་དགུ་ལ་སྦྱར་རོ། ་ཞེས་
པས་གཞན་དོན་མདོར་བསྟན་ཏོ། །ཞེས་གསུངས་པས། འདིའི་མཇུག་གི་ཚིག་འདི་དག་
གཞན་དོན་མདོར་བསྟན་ཀྱང་ཡིན་ནོ། །འདས་པ་དང་ད་ལྟར་གྱི་འཕགས་པ་ཐམས་ཅད་
ལམ་དེ་ནས་གཤེགས་ཤིང་མ་འོངས་པ་རྣམས་དེར་རྗེས་སུ་གཤེགས་པ་དང་། སྔ་མ་དག་
གྲོགས་ལ་འཕགས་པ་ཐམས་ཅད་དང་གྲོགས་ཅན་ལ་ཐེག་ཆེན་འཕགས་པ་ཐམས་ཅད་
གཤེགས་ཟེར་རོ། །མདོ་ནི། ཤཱ་བུ་གཞན་ཡང་བྱང་ཆེན་སངས་རྒྱས་ཀྱི་ཡོན་ཏན་ཐམས་
ཅད་ཤེས་པར་འདོད་པ། ནས། ཆོས་ཐམས་ཅད་ཡང་དག་མཐའ་རྟོགས་པར་འདོད་པས་
བར་ཐམས་ཅད་འདྲའོ། ཐབས་ཤེས་ཟུང་འབྲེལ་དུ་འགྲོ་བས་སྲིད་པ་འཁོར་བ་དང་ཞི་བ་
མྱ་ངན་ལས་འདས་པའི་མཐའ་གང་དུ་ཡང་མི་ལྟུང་བས་མི་གནས་པའི་མྱང་འདས་སུ་བདེ་
བླག་ཏུ་འགྲོ་བ་དང༌། མདོ་ནི། ཤཱ་བུ་གཞན་ཡང་བྱང་ཆེན་ཉན་རང་ཐམས་ཅད་ཀྱི་སྔོན་
དུ་འགྲོ་འདོད་པ། ནས། སངས་རྒྱས་ཀྱི་ཞིང་མང་བོ་མཐོང་བར་འདོད་པས་བར་ཐམས་
ཅད་འདྲའོ། །གཟུངས་བཞིས་སྔར་ཐོས་པའི་ཆོས་མི་བརྗེད་པར་འཛིན་པ་དང༌། སྤོབས་
པས་སྔར་མ་ཐོམ་པའི་ཆོས་སྐད་ཅིག་རེ་རེ་ལ་མང་དུ་འཛིན་པས་མི་ཟད་པ་དང་། མདོ་
ནི༑ ཤཱ་བུ་གཞན་ཡང་བྱང་ཆེན་དེ་བ་རྣམས་ཀྱི་མདོ་དང་དབྱངས་ཀྱིས་བསྙད་པ། ནས།
ཕྱོགས་བཅུར་སྦྱར་ཏེ། མ་ནོར་བའམ་རྒྱ་ཆེར་བསྟན་པར་འདོད་པས་བར་ཐམས་ཅད་འདྲའོ།།
སྲིད་ཞི་ལས་ཐར་བའི་མྱང་འདས་འདོད་བའི་གདུལ་བྱ་ལ་ཆོས་ཀྱི་སྡོམ་བཞི་སོགས་《སྙན་

འགྲེལ་མཆན་སྐབས་དང་པོ། 115 རྣམ་མཁྱེན།
པར་སྒྲོགས་པ་དང༌། མདོ་ནི། ཤཱ་བུ་གཞན་ཡང་བྱང་ཆེན་ཕྱོགས་བཅུའི་འཇིག་རྟེན་
ཁམས་ཀྱི་མུན་པ་མུན་ནག་ནས། སེམས་ཅན་དེ་དག་ཡང་དག་པའི་ལྟ་བ་ལ་འགོད་པར་
འདོད་པས་བར་ཐམས་ཅད་འདྲའོ། །སྙིང་རྗེ་དང་ཤེས་རབ་ཀྱིས་རང་གིས་ངང་གིས་འཇུག་
ཅིང་རྒྱུན་མི་འཆད་པར་གཞན་གྱི་དོན་བྱ་བ་རིས་སུ་མ་ཆད་པར་འཇུག་པས་ཐ་མི་དད་
པ་དང་། མདོ་ནི། ཤཱ་བུ་གཞན་ཡང་བྱང་ཆེན་ཕྱོགས་བཅུའི་འཇིག་རྟེན་གྱི་སེམས་ཅན་
མང་བོའི་གཟུགས་མཐོང་བ། ནས། དེ་དག་བླ་མེད་བྱང་ཆུབ་ལ་འགོད་པར་འདོད་པས་
བར་ཐམས་ཅད་འདྲའོ། །དགའ་ལྡན་གྱི་གནས་ན་བཞུགས་པ་ལ་སོགས་པས་མཛད་
པ་བཅུ་གཉིས་མ་དག་པའི་གདུལ་བྱ་ལ་ཀུན་ཏུ་སྟོན་པར་རུང་བ་སྟེ་ནུས་པ་ཞེས་པ་རྣམས་
སོ༑ ༑དང་རྣམས་ནི་བསྡུ་བའོ། །ཉིད་ཀྱིས་སོ་ཞེས་གྲངས་བཞིན་དུ་རྟོགས་སུ་བྱ་བ་ཡིན་
ནོ༑ ༑མདོ་ནི། ཤཱ་བུ་གཞན་ཡང་བྱང་ཆེན་དེ་བའི་སྤྱོད་ལམ་ལ་བསླབ་པའམ་སྟོན་པར་
འདོད་པས། ནས། སེམས་ཅན་ཡོངས་སུ་སྨིན་པར་འདོད་པས་འདོད་ཡོན་ལྔ་ལ་ཉེས་དམིགས་
སུ་ལྟ་དགོས་པ་བསྟན་པའི་བར་ཐམས་ཅད་ལ་འདྲའོ། །གཉིས་པ་ནི་དཔེ་དོན་ཆོས་མཐུན་
གྱིས་སྒྲུབ་པ་དེ་ལྟར་ན། དེ་ཡང་ས་གསེར་ཟླ་བ་མེ། །ཞེས་བྱ་བ་ལ་སོགས་པས། རྣམ་
བཤད་ལྟར་ན་དཔེས། གསེར་ཕྲེང་ལྟར་ན་ཚིགས་བཅད་གཉིས་ཀྱིས་སེམས་བསྐྱེད་པ་ཉི་
ཤུ་རྩ་གཉིས་བུ་ཉས་བློ་གྲོས་མི་ཟད་པའི་མདོ་དང་མཐུན་པར་ཟེར་རོ། །བཤད་པ་ཡིན་ནོ། །
ས་མཚམས་བཤད་པ།
གཉིས་པ་ལ་གཉིས། ས་མཚམས་སོ་སོར་བཤད་པ་དང༌། ལམ་ཀུན་བསྡུ་བར་
བསྟན་པའོ། །དང་པོ་ནི། ཉེར་གཉིས་པོ་དེ་ལ་སེམས་བསྐྱེད་པ་དང་པོ་གསུམ་ནི་༼ཁ༽
ཚོགས་ལམ་ཆུང་ངུ་དང་འབྲིང་དང་ཆེན་པོ་ཉིད་ཀྱིས་རིམ་བཞིན་བསྡུས་པས་༼ཀ༽ ལས་
དང་པོ་བའི་སས་བསྡུས་ཏེ་༼ག༽སོ། །དེའི་འོག་ཏུ་སྦྱོར་བ་དང་ལྡན་པ་གཅིག་ནི་ས་

འགྲེལ་མཆན་སྐབས་དང་པོ། 116 རྣམ་མཁྱེན།
དང་པོ་ལ་འཇུག་པ་སྦྱོར་བའི་ལམ་གྱིས་བསྡུས་སོ། །དེའི་འོག་ཏུ་སྦྱིན་ལྡན་ནས་ཡེ་
ཤེས་ལྡན་གྱི་བར་བཅུ་ནི་རབ་ཏུ་དགའ་བ་ལ་སོགས་པ་ས་བཅུས་རིམ་བཞིན་བསྡུས་ཏེ།
དང་པོ་མཐོང་བའི་ལམ་དང་ལྷག་མ་དགུ་སྒོམ་པའི་ལམ་གྱི་སྤྱོད་ཡུལ་ཅན་ཡིན་ནོ་སྟེ་
ཡིན་པའི་ཕྱིར། དེའི་འོག་ཏུ་མངོན་ཤེས་དང་ལྡན་པ་སོགས་སྔ་ནི་རྒྱན་སྣང་ལས་དེ་
བས་ན་དོན་རྟོགས་པའི་གོ་རིམ་གྱིས་ཇི་སྐད་བཤད་པའི་གོ་རིམ་དང་རབ་ཏུ་དབྱེ་བ་འངི་དག་
ཡིན་གྱི། ལྷག་པ་ཡང་མ་ཡིན། མ་ཚང་བ་ཡང་མ་ཡིན། ཞེས་པ་ལྟར། ས་བཅུ་བའི་
ཁྱད་པར་གྱི་ལམ་གྱིས་བསྡུས་སོ། །ཞེས་གསེར་ཕྲེང་ལས་གསུངས་པ། ཨབྷྱ་བུ་ཉ་རེད་
མདའ་བ་རྣམས་ཀྱི་དགོངས་པ་ཡིན་ལ། སྔར་སྔ་ཕྱི་རྒྱུ་འབྲས་སུ་བཤད་པ་དང་མཐུན་པས་
རང་ལུགས་ཡིན་ནོ། །རྣམ་བཤད་དང་རྟོགས་སྣང་དུ། དག་ས་གསུམ་ལ་བཞག་པ་བུ་
ཊིཀ་ལས། དག་པའི་སར་འདོད་པ་ཡང་ཡོད་དོ། །ཞེས་པ་ལྟར། གཡག་ཕྲུག་པ་སོགས་
འདོད་པས་དེ་མཐུན་བྱས་ཀྱི་རང་ལུགས་མིན་ནོ། །དེའི་འོག་ཏུ་སེམས་བསྐྱེད་པ་ཐ་མ་
གསུམ་ནི་(༢)སངས་རྒྱས་ཀྱི་སའི་སྦྱོར་བ་དང་། རྒྱན་སྣང་དུ་དངོས་སངས་རྒྱས་ཀྱི་
མཉམ་བཞག་དང༌། རྗེས་ཐོབ་མཇུག་ཨབྷྱས་དངོས་ཆོས་ལོངས་གཉིས་སམ་ཡེ་ཤེས་བཞི།
མཇུག་སྤྲུལ་སྐུའམ་བྱ་སྒྲུབ་ཡེ་ཤེས་དག་གི་སྒོ་ནས་རིམ་བཞིན་བསྡུས་པའི་ཕྱིར།
(༡) སངས་རྒྱས་ཀྱི་སས་བསྡུས་ཏེ། (༣)བུད་ངྷ་ཤྲིས་ཐ་མ་བརྒྱད་ལས་དང་པོ་བཞིས་
བརྒྱད་པ་དང་། དེ་ནས་གཉིས་དགུ་བ་དང༌། དེ་ནས་གཉིས་བཅུ་བའོ། །ཞེས་དང༌། རྒྱན་
སྣང་ལས་གཞན་དག་གི་ནི། རྒྱལ་བོ་ཆེན་པོ་དང་འདྲ་བ་ལ་སོགས་པ་སེམས་བསྐྱེད་པ་བརྒྱད་
པོ་ཉིད་བྱང་ཆུབ་སེམས་དཔའི་ས་ལས་ཁྱད་པར་ཅན་གྱི་ལམ་གྱིས་བསྡུས་པ་ཉིད་ཡིན་ནོ་ཞེས་
ཟེར་རོ། །ཞེས་པ་འཕགས་པའི་དགོངས་པར་འཆད་དོ། །ཞེས་གསེར་ཕྲེང་ལས་གསུངས་
པ་ལྟར། རེད་མདའ་བའི་ཉི་ཟེར་ལས། འཕགས་པ་ལ་སོགས་པ་ནི། སེམས་བསྐྱེད་ཐ་མ་
བརྒྱད་ས་བཅུ་བའི་ཁྱད་པར་ལ་འཇོག་སྟེ། ཞེས། རྒྱན་སྣང་གི་གཞན་དག་སོགས་ངང་།

འགྲེལ་མཆན་སྐབས་དང་པོ། 117 རྣམ་མཁྱེན།
ཉི་སྣང་ལས། བགྲོད་པ་གཅིག་པ་ཉིད་ནི་ས་དེར་གཏོགས་པའི་བྱང་ཆུབ་སེམས་དཔའ་རྣམས་
གཞན་གྱི་དོན་བྱ་བ་ཐ་མི་དད་པའི་ཕྱིར་རོ། །ཞེས་པ་དྲངས་པ་ལྟར། རྟོགས་སྣང་དུ། སེམས་
བསྐྱེད་ཉེར་གཉིས་པའི་མདོར། ཤཱ་རིའི་བུ་གཞན་ཡང་བྱང་ཆུབ་སེམས་དཔའི་སྤྱོད་པ་བསྟན་
པར་འདོད་པ་དང་། ཞེས་སོགས་དང༌། མདོ་རྒྱན་ལས། རྒྱལ་སྲས་རྣམས་ཀྱིས་སེམས་
བསྐྱེད་པ། །ཞེས་པ་རྩ་འགྲེལ་དང་། སྔར་གྱི་ཉི་སྣང་ལུང་རྣམས་དྲངས་ནས། དེས་ན་
སངས་རྒྱས་ཀྱིས་ཞེས་གསུངས་པ་ཡང་ས་བཅུ་བ་ལ་སངས་རྒྱས་ཀྱི་སར་བྱས་པ་ཡིན་ཏེ། དེ་
བས་ན། ཞེས་རྒྱན་སྣང་གི་འདོད་ཚུལ་སྔ་མ་གཞན་ལུགས་དང༌། གཞན་དག་སོགས་དྲངས་
ནས། ཞེས་པ་རང་ལུགས་ཡིན་པར་ཤིན་ཏུ་གསལ་ལོ། །སྒྲིབ་པ་སྤངས་པའི་སེམས་བསྐྱེད་
དུ་བཤད་པ་ནི། ཕལ་ཆེར་སྤངས་པ་ལ་དགོངས་པ་སྟེ། གཞན་དུ་ན་རྒྱན་ལ་འགལ་བ་འདུ་
བར་འགྱུར་རོ། །ཞེས་པ་འཕགས་པ་ལྟར་ཡིན་ནམ་དཔྱད་དེ། དོན་འདི་ལ་འཕགས་སེང་
དགོངས་པ་མི་གཅིག་སྙམ། གཉིས་པ་ནི། སྔར་བཤད་པ་དེ་ལྟར་ན་སེམས་བསྐྱེད་པའི་
རབ་ཏུ་དབྱེ་བ་ནི། ལས་དང་པོ་བའི་ས་ཚོགས་ལམ་ནས་བཟུང་སྟེ་སངས་རྒྱས་ཀྱི་
སའི་བར་གྱིས་རིམ་པ་བཞིན་བསྡུས་པ་ཡིན་ནོ། །
གདམས་ངག་བཤད་པ།
གཉིས་པ་དམ་བཅའ་བའི་དོན་སྒྲུབ་པའི་ཐབས་བསྟན་པའི་གདམས་ངག་ལ། དངོས་
དང༌། གདམས་དོན་བསྒོམས་པའི་སྟོང་ཉིད་ལ་སྒོམ་བྱུང་སྐྱེ་བའི་ཐོག་མ་གཉིས། དང་
པོ་ལ། མཚམས་སྦྱར་བ་དང༌། དོན་བཤད་པའོ། །དང་པོ་ནི། དཀྱུས་མའི་དོན་སེམས་
བསྐྱེད་ཀྱི་ངོ་བོ་སོགས་དང་། དབྱེ་བ་དེའི་ཞར་ལ་བརྗོད་ནས་དེའི་རྗེས་སུ་༼ཁ༽ཡུལ་གང་
ལ་བརྗོད་ན། གོང་དུ་བཤད་པ་དེ་ལྟར་བྱང་ཆུབ་ཀྱི་སེམས་དང་པོ་ལ་སོགས་པ་བསྐྱེད་
པའི། རྣམ་བཤད་ལས། སེམས་དང་པོ་ལ་སོགས་པ་གསུམ་བསྐྱེད་པའི་ཞེས་པ་ཆོས་རྒྱུན་

འགྲེལ་མཆན་སྐབས་དང་པོ། 118 རྣམ་མཁྱེན།
གྱི་ཏིང་ངེ་འཛིན་ཐོབ་པའི་དབང་དུ་བྱས་ལ། རེད་མདའ་བས་སྲིད་པ་ཐ་མ་བ་མ་གཏོགས་
པ་གསུངས་ཀྱང་། གསེར་ཕྲེང་སོགས་ལྟར་བྱང་སེམས་ཐམས་ཅད་དང་སྤྱིར་སངས་རྒྱས་
སོགས་ཀྱང་ཡོད་དོ། །རྒྱན་སྣང་ལྟར་ཤེས་རབ་ཀྱིས་བྱང་ཆུབ་ལ་དམིགས་པས་བྱང་ཆུབ།
སྙིང་རྗེས་སེམས་ཅན་ལ་དམིགས་པས་སེམས་དཔའ། དེའི་ཁྱད་པར་ནི། དགོས་པ་གཉིས་
ཀྱི་ཕྱིར་གདམས་ངག་གཉིས་སྟོན་པ་སྐབས་སུ་བབས་པའི་དུས་ཇི་ལྟ་བ་བཞིན་དུ་དོན་དུ་
གཉེར་བར་བྱེད་པའི་བྱང་སེམས་ལ། སྟོན་པ་པོ་སོགས་ལས་རྒྱུ་གསུང་རབ་ཀྱི་ཚིག་དོན་
བགྲང་ལས་འདས་པ་འཛིན་ནུས་པའི་ཆོས་རྒྱུན་གྱི་ཏིང་ངེ་འཛིན་དང༌། དེའི་རྒྱུར་བསྐལ་
བ་དུ་མར་ཚོགས་བསགས་པ་སོགས་ལྔ་རྣམ་བཤད་ལས་གསུངས་སོ། །དགོས་པ་སྔར་མ་
ཐོབ་པའི་བྱང་ཆུབ་ཀྱི་སེམས་བསྐྱེད་པ་དང༌། དེས་འཕངས་པའི་སངས་རྒྱས་སམ་བསླབ་
བྱ༑ དཀར་བོའི་ཆོས་ཕུན་སུམ་ཚོགས་པ་རྣམས་འགྲུབ་པར་བྱ་བའི་ཕྱིར་རྗེས་བསྟན་དང་།
སྔར་ཡོན་ཏན་ཐོབ་ཟིན་མི་ཉམས་པ་ཡོངས་སུ་བསྲུང་བའི་དོན་གྱི་དབང་གིས་མངོན་
པར་འཕེལ་བར་བྱ་བའི་ཕྱིར་འདོམས་པ་ནི། གདམས་པའི་གདམས་ངག་གོ །༼ཀ༽
གདམས་ངག་བརྗོད་པ་སྟེ། ༼ག༽ གསེར་ཕྲེང་ལས། ཐེག་ཆེན་རིགས་ཅན་འཚང་རྒྱ་
བའི་ལམ་ཆ་ཚང་སྟོན་པའི་མདོ་དང་བསྟན་ཆོས་རྣམས་ཐམས་ཅད་གདམས་ངག་ཁྱད་པར་
ཅན་ཡིན་ནོ། །ཞེས་གསུངས་པས། ཐེག་ཆེན་གདམས་ངག་ཕལ་བ་ལ་ཐེག་ཆེན་གྱི་ལམ་
འབྲས་ཕྱོགས་རེ་ཙམ་སྟོན་པ་འཇོག་གམ་དཔྱད་ལ། རྟོགས་སྣང་ལས། གདམས་ངག་
ཁྱད་པར་ཅན་དང་ཁྱད་པར་ཅན་མིན་པ་ནི། སྟོན་པ་བོ་འཕགས་པ་དང་སོ་སྐྱེ། བརྗོད་
བྱ་དོན་དམ་དང་ཀུན་རྫོབ་སོགས་ཀྱིས་ཕྱེ་བ་ཅི་རིགས་སུ་ཡོད་དོ། །ཞེས་པ་འཇོག་ཚུལ་དེ་
འདྲ་ཡོད་པའི་དོན་ནོ། །ཚིག་གསལ་ལས། ཇི་ལྟར་གདམས་པ་ལྟར་སྒྲུབ་པ་ཡང་འདིར་
གཙོ་བོར་གྱུར་བའི་གདམས་ངག་གོ །ཞེས་པ། གསེར་ཕྲེང་སོགས་སུ་བཀག་གོ།སངས་
རྒྱས་དངོས་ལ་ཉན་ན་ཚོགས་ལམ་ཆེན་པོ་བ་དགོས་གསུངས་པ། མདོ་སྡེ་རྒྱན་གྱི་དངོས་

འགྲེལ་མཆན་སྐབས་དང་པོ། 119 རྣམ་མཁྱེན།
བསྟན་དང༌། ཉན་པ་པོ་ཁྱད་པར་ཅན་ལ་དགོངས་སོ། །རྗེ་བཙུན་པ་དང་བསོད་གྲགས་
པས་གདམས་ངག་ལ་ངག་གིས་ཁྱབ་ཅིང་། ངག་ལ་རང་རྒྱུ་སྐྱེ་བུའི་ལྕེ་རྐན་ལས་བྱུང་བས་
མ་ཁྱབ་ལ། ཐེག་ཆེན་གདམས་ངག་ལ་ཐེག་ཆེན་གྱི་ངག་དགོས་པས། ཉན་ཐོས་ཀྱི་རྒྱུད་
ཀྱི་ཡུམ་མདོ་ཉན་ཐོས་ཀྱི་ངག་ཡིན་པས་ཐེག་ཆེན་གྱི་གདམས་ངག་མིན་ཟེར་ལ། རྗེ་བཙུན་
པས། གཞན་དབང་བདེན་གྲུབ་ཏུ་སྟོན་པའི་མདོ་ངག་རྣམ་དག་ཡིན་པར་ཐལ་ལོ། །ཞེས་
ཀྱང་གསུངས། སྒོ་མང་ཡིག་ཆར་ཨུ་བ་དེ་ཤ་ཉེ་བར་སྟོན་པ་ལ་འཇུག་པས། དེའི་ངག་
ངག་ཚིག་གཉིས་ཀྱི་ངག་ལ་བྱ་ལ། སྤྱིར་ངག་ལུས་ངག་གི་ངག་ལ་བྱེད་པས། དེ་ལ་ལྕེ་
རྐན་ལས་བྱུང་བ་དགོས་ཀྱང་། སྔ་མར་མི་དགོས་པར་གསུངས་སོ། །གཉིས་པ་ལ། སྤྱིའི་
དབྱེ་བ་དང༌། དགེ་འདུན་དཀོན་མཆོག་བྱེ་བྲག་ཏུ་བཤད་པ་གཉིས། དང་པོ་ལ་གསུམ།
རྩ་བ་དང༌། འགྲེལ་བ་དང༌། དོན་བསྡུ་བའོ། །དང་པོ་ནི་སྒྲུབ་པའི་ངོ་བོ་དང་། དམིགས་
ཡུལ་བདེན་པ་བཞི་རྣམས་དང་ནི། །རྟེན་སངས་རྒྱས་ལ་སོགས་དཀོན་མཆོག་གསུམ་
དང་། སྒྲུབ་པ་ཁྱད་པར་དུ་འགྲོ་བའི་རྒྱུ་མ་ཞེན་པ་དང་། ཐེག་ཆེན་ལས་མི་ལྡོག་པའི་རྒྱུ་
ཡོངས་སུ་མི་ངལ་དང༌། །ཐེག་པ་གཞན་དུ་མི་འགྲོ་བའི་རྒྱུ་ལམ་ནི་ཡོངས་སུ་འཛིན་
པ་དང༌། །གཞན་དྲིང་མི་འཇོག་པ་སྤྱན་ལྔ་དང་ནི་སྒྲུབ་པ་མྱུར་དུ་རྫོགས་བྱེད་མངོན་ཤེས་
ཀྱི༑ ༑ཡོན་ཏན་དྲུག་དང༌། སྤང་བྱ་ཀུན་བཏགས་ཀྱི་གཉེན་པོ་མཐོང་ལམ་དང༌། །ལྷན་
སྐྱེས་ཀྱི་གཉེན་པོ་སྒོམ་པའི་ལམ་ཞེས་བྱ་བ་ལ་འདོམས་པའི་གདམས་ངག་ནི། །བཅུ་
ཡི་བདག་ཉིད་དུ་ཤེས་པར་བྱའོ། །ཞེས་གསུངས་པ་ཡིན་ནོ། །གཉིས་པ་འགྲེལ་བ་ལ་
གསུམ། བརྟེན་པ་སྒྲུབ་པ་ལ་གདམས་པ་དང་། དེའི་རྟེན་ལ་གདམས་པ་དང་། དེའི་ཁྱད་
པར་གྱི་ཆོས་ལ་གདམས་པའོ། །

འགྲེལ་མཆན་སྐབས་དང་པོ། 120 རྣམ་མཁྱེན།
སྒྲུབ་པའི་ངོ་བོ་ལ་གདམས་པ།
དང་པོ་ལ་སྒྲུབ་པའི་ངོ་བོ་དང་། དེའི་དམིགས་ཡུལ་ལ་གདམས་པ་གཉིས། དང་
པོ་ནི་སེམས་བསྐྱེད་ནས་གང་ལ་འཇུག་ན། བྱང་ཆུབ་ཀྱི་སེམས་ཀྱི་རབ་ཏུ་དབྱེ་བ་དང་
དེས་འཕངས་པའི་དེ་གང་ཆོས་སྔར་ཇི་》སྐད་བཤད་པ་ཉམས་སུ་ལེན་པའི་བསྒྲུབ་པ་ལའོ།།
ཚུལ་ཇི་ལྟར་སྒྲུབ་ན། སྤྱོད་པ་པོ་བྱང་སེམས། སྤྱད་བྱ་ཡུམ། སྤྱད་འབྲས་བྱང་ཆུབ། སྤྱོད་
པ་རང་གི་ངོ་བོ་དེ་དག་མི་དམིགས་པར་རྟོགས་པ། ཟློག་ཟླ་བདེན་ཞེན་དང་བཅས་པ། དེ་
ཁོ་ནར་མེད་ཀྱང་ཐ་སྙད་དུ་རྟོགས་པ་ཀུན་རྫོབ་བདེན་པ་ལ་བརྟེན་པའི་ལམ་རིམ་དང་། དེ་
དག་བདེན་སྟོང་དུ་རྟོགས་པ་དོན་དམ་པའི་བདེན་པ་ལ་བརྟེན་པའི་ལམ་རིམ་གཉིས་ལས་
མི་འདའ་བས་སྒྲུབ་པའི་ངོ་བོ་དང་། ཁྱད་པར་ནི། ཉན་ཐོས་ལ་སོགས་པས་རང་རྒྱལ་
དང་ཐུན་མོང་མ་ཡིན་པ་སྦྱོར་བ་ཕྱིན་དྲུག་གིས་སེམས་ཅན་ཐམས་ཅད་ཀྱི་དོན་དུ་ཆོས་སྐུ་
ཐོབ་ཕྱིར་སྤྱོད་པའི་ཁྱད་པར་བཞི་མི་དམིགས་པའི་ཚུལ་གྱིས་འཇུག་པར་བྱའོ་ཞེས་སློབ་
པའི་ཚུལ་གྱིས་སྒྲུབ་པ་ལ་འདོམས་པ་དང༌། མདོ་ནི། དེ་སྐད་ཅེས་བཀའ་སྩལ་བ་དང་།
ཞེས་སེམས་བསྐྱེད་ཀྱི་སྐབས་སུ་དེ་དང་དེ་འདོད་པས་ཤེར་ཕྱིན་ལ་བསླབ་པར་བྱ། ཞེས་
པའི་ཤེར་ཕྱིན་ལ་ཇི་ལྟར་སློབ་ཞུས་པའི་ལན་དུ། བྱང་ཆེན་ཤེར་ཕྱིན་ལ་སྤྱོད་ཚེ་བྱང་སེམས་
ཡོད་བཞིན་དུ་བྱང་ཆུབ་སེམས་དཔའ་ཡང་དག་པར་རྗེས་སུ་མི་མཐོང་ངོ་། །ཞེས་པ་ནས།
ཤཱ་བུ་དེ་ལྟར་སྤྱོད་པའི་བྱང་ཆེན་ཤེར་ཕྱིན་ལ་སྤྱོད་པ་ཡིན་ནོ། །ཞེས་པའི་ངག་དང་པོ་ཡོད་
བཞིན་དུ་ཞེས་པ་ཡན་གྱི་ཀུན་རྫོབ་དང༌། ལྷག་མ་ཡང་དག་པར་རྗེས་སུ་མི་མཐོང་སོགས་
ཀྱིས་དོན་དམ་པའི་ལམ་རིམ་ལས་མི་འདའ་བར་བསྟན་པས་སྒྲུབ་པའི་ངོ་བོ་ལ་གདམས་པ་
དང་། མདོ་འདི་ཐེག་བསྡུས། ཀུན་བཏུས། མདོ་རྒྱན་འགྲེལ་བ། བརྒྱད་སྟོང་དོན་བསྡུས།
དག་ལྡན་རྣམས་སུ། རྣམ་གཡེང་གི་རྟོག་པ་བཅུའི་གཉེན་པོར་བཀྲལ་ནས། གཞན་དབང་

རྣམ་མཁྱེན།འགྲེལ་མཆན་སྐབས་དང་པོ། 121
སྟོང་གཞི་དང་། ཀུན་བཏགས་ཁོ་ན་དགག་བྱར་བསྟན་ལ། ཡུམ་གསུམ་གནོད་འཇོམས་
ལས། མི་སྤྱོད་པ་ཡང་མ་ཡིན་ཡན་གྱིས་གང་ཟག་གི་བདག་མེད་དང་། ཕུང་བོ་ལྔ་མི་མཐོང་
ཞེས་པས་ཆོས་ཀྱི་བདག་མེད་བསྟན་པར་འཆད་ཅིང་། དེར་འདུས་བྱས་ཐམས་ཅད་ཀུན་
བཏགས་ཏེ་རྟོག་པས་བཏགས་ཙམ་དང་། རང་སྟོང་སྟེ་རང་བཞིན་མེད་པར་རིགས་ཚོགས་
བཞིན་འཆད་པས། སྔ་མ་རྣམས་སེམས་ཙམ་དུ་བཀྲལ་ཟེར་བ་མི་འཐད་ལ། མདོ་རྒྱན་
འགྲེལ་བ་སོགས་དབྱིག་གཉེན་གྱི་གཞུང་གང་དང་མི་མཐུན་པས་དེས་མཛད་པ་མིན་ཞེས་
གསེར་ཕྲེང་ལས་གསུངས་སོ། །སྒྲུབ་པའི་ཁྱད་པར་ལ་གདམས་པ་ནི། ཤཱ་བུ་གལ་ཏེ་འཛམ་
བུའི་གླིང་། ཞེས་པ་ནས། མ་འདྲེས་པ་བཅོ་བརྒྱད་རྣམས་ཀྱི་སྦྱིན་པ་པོ་ཡིན་ནོ། །ཞེས་
པས། དངོས་བསྟན་མཆོག་ཟུང་ལྟ་བུའི་དགྲ་བཅོམ་དང༌། ཤུགས་བསྟན་རྟོགས་པའི་ཆོས་
དྲུག་ལ་གནས་པའི་ཐེག་དམན་སློབ་པ་རྣམས་ཀྱིས་སྟོང་ཉིད་རྟོགས་པའི་ཤེས་རབ་ལས་སེམས་
བསྐྱེད་མ་ཐག་པས་ཤེར་ཕྱིན་ཉིན་གཅིག་སྒོམ་པ་ཁྱད་པར་འཕགས་ཏེ། གཞན་དོན་སེམས་
ཅན་ཐམས་ཅད་མྱང་འདས་ལ་འགོད་པ་དང་། རང་དོན་ཕྱིན་དྲུག་རྫོགས་པ་དང༌། སངས་
རྒྱས་ཀྱི་ཆོས་རྣམས་ཐོབ་པའི་ཕྱིར་ཡིན་པའི་ཕྱིར། ཞེས་བསྟན་ནོ། །ཉི་སྣང་དུ་དཔེ་དྲུག་
གིས་རྟོགས་པའི་ཆོས་དྲུག་བསྟན་ཟེར། ཁ་ཅིག་གིས་དེ་ལྟར་ན་ཆོས་དྲུག་ཉིད་དགྲ་བཅོམ་
གྱིས་གང་བའི་དཔེའམ། ཡང་ན་ཆོས་དྲུག་ལ་གནས་པས་གང་བའི་དཔེར་བྱེད་ནའང་། འམ་
ཞེས་པ་དོན་མེད་དེ། དཔེ་དོན་སོ་སོར་ངེས་པའི་ཕྱིར་ཞེས་པར། གསེར་ཕྲེང་དུ་དངོས་
བསྟན་གྱི་དོན་དགྲ་བཅོམ་འདམ་བུ་ལྟ་བུའམ་འོད་མ་ལྟ་བུ་ཞེས་དོན་གཅིག་ལ། དཔེར་ཕྱི་
མ་དྲངས་ཕྱིར་འམ་སྨོས་ལ། ཤུགས་བསྟན་གྱི་དོན་འདམ་བུ་ལྟ་བུའི་ལས་ཉོན་ཆུང་ངུ་མི་
བཟོད་པའི་དྲོད་པ་བ་དང༌། འོད་མ་ལྟར་ལས་ཉོན་དྲག་པོས་དགེ་རྩ་གཅོད་དཀའ་བའི་རྩེ་
མོ་བ་དང་། བུར་ཤིང་མངར་བ་ལྟ་བུ་བཟོད་ཐོབ་ངན་སོང་ཆད་པས་ཆོས་སྒོམ་པའི་མངར་
བ་ཁོ་ན་དང་། སྨྱིག་མ་མྱུར་སྐྱེས་ལྟར་མཐོང་ལམ་མྱུར་དུ་བསྐྱེད་པ་དང་། བསྐལ་བ་དང་

འགྲེལ་མཆན་སྐབས་དང་པོ། 122 རྣམ་མཁྱེན།
པོར་བྱུང་བའི་འབྲས་མཆོག་ལྟར་མཐོང་ལམ་དུ་འཕགས་པའི་འབྲས་བུ་དང་པོར་ཐོབ་པ་དང༌།
ཏིལ་མེ་ཏོག་སོགས་མི་འདྲ་བ་མེད་ཀྱང་འབྲས་བུ་ཁྱད་པར་ཡོད་པ་ལྟར་མཐོང་སྒོམ་ལ་ཡུལ་
རྟོགས་པ་ལ་ཁྱད་པར་མེད་ཀྱང་། འབྲས་བུ་སྒོམ་སྤང་སྤང་ཚུལ་མི་འདྲ་བས། འངམ་བུ་
ལྟ་བུའི་དྲོད་པ་བའམ། འོད་མ་ལྟ་བུའི་རྩེ་མོ་བས་གང་བར་གྱུར་ཀྱང་ཞེས་དོན་སོ་སོར་འམ་
སྦྱར་ཞེས་གསུངས་སོ། །དོན་ལ་དབང་བོ་རྣོ་རྟུལ་སོགས་ཐ་དད་རིགས་གཅིག་པ་མཚོན་
ཕྱིར་ཚལ་སྨོས་ལ། དེས་ཐ་མ་ཏིལ་གྱི་ཞིང་ལའམ་སྨོས་པ་འཕགས་པའི་མཐོང་ཆོས་བདེར་
གནས་ཀྱི་དཔེ་དྲངས་ཕྱིར་ཡིན་ལ། དེ་དངོས་སུ་མ་བརྗོད་པ་དེ་ལ་དཔེ་སྣ་ཚོགས་ཡོད་པས་
ཡིན་པར་ཉི་སྣང་དུ་གསུངས་པ། དོན་ཐོབ་ཡིན་ལ། ད་ལྟའི་འགྱུར་ལ་མེད་པ་དངོས་སུ་
བཞག་ན་མི་བདེ་བས་ཡིན་ནོ། །ཤཱ་བུ་སོགས་ཀྱིས་གང་གིས་གང་བའི་རྟེན་ཉན་རང་སློབ་
མི་སློབ་དང་། འཛམ་གླིང་། ནས། ཕྱོགས་བཅུའི་འཇིག་རྟེན་ནི་གང་གིས་གང་བའི་གཞི་
འམ་གནས་སོ། །བརྒྱ་ནས་གྲངས་སུ་ཡང་ཞེས་པས་གྲངས་ཀྱི་ཁྱད་པར་དང་། ཆར་ཡང་
ཞེས་པས་མཐུའི་ཁྱད་པར་དང༌། བགྲང་བར་ཡང་ཞེས་པས་ཤེས་རབ་ཀྱི་རིགས་མི་འདྲ་
བའི་ཁྱད་པར་དང་། རྒྱུར་ཡང་ཞེས་པས་ཤེས་རབ་དེ་ནི་འདིའི་རྒྱུ་ཙམ་དུ་ཡང་མི་འགྱུར་
བ་རྒྱུའམ་བྱ་བའི་ཁྱད་པར་དང་། དཔེར་ཡང་ཉེ་བར་མི་འགྲོ། ཞེས་པས་དཔེ་ལས་འདས་
པར་སྟོན་ལ། འདིའི་བྱང་སེམས་བྱང་སེམས་བཞི་ལས། བཞི་བ་སྐྱེ་བ་གཅིག་ཐོགས་མིན་
པར་དེས་སངས་རྒྱས་ཀྱི་མཛད་པ་རྗེས་མཐུན་པ་མཛད་པས་སངས་རྒྱས་ཞེས་བཤད་པས་
དང་། གསུམ་པ་ཕྱིར་མི་ལྡོག་པ་མིན་པར་དེ་དགོངས་པ་ཅན་གྱི་མྱང་ངན་ལས་འདའ་བ་
བཀག་པས་དང་། གཉིས་པ་སྤྱོད་པ་ལ་ཞུགས་པ་མིན་པར་ཉན་རང་གི་ཤེས་པ་དང་སྤངས་
པ་ཐམས་ཅད་བྱང་སེམས་མཐོང་ལམ་ཆོས་བཟོད་ཀྱི་བྱེད་པར་འདུ་བར་གསུངས་པས་དེ་
དག་ཉན་རང་ལས་ཁྱད་པར་འཕགས་པར་འདིར་བརྗོད་མི་དགོས་པས། དང་པོ་མི་ཉམས་
པའི་ཆོས་ཅན་སེམས་བསྐྱེད་མ་ཐག་པ་ལ་བྱེད་པར་ཉིསྣང་ལས་གསུངས་སོ། །འོན་ཀྱང་

འགྲེལ་མཆན་སྐབས་དང་པོ། 123 རྣམ་མཁྱེན།
གོང་གི་སྒྲུབ་པ་བྱང་སེམས་བཞི་ག་ལ་ཡོད་པ་གསེར་ཕྲེང་ལྟར་རོ། །གནོད་འཇོམས་ལས་
དེས་སྔ་མ་གཉིས་འཐུག་པ་དང་མཐོ་བ་ཆེ་བ་དང༌། བར་བ་གཉིས་དེ་འབྲིང་དང༌། ཐ་
མ་གཉིས་འཐུག་མཐོ་ཆུང་ངུའི་དཔེར་བྱས་ནས་སྔ་མ་སྔ་མ་འཐུག་ལ་ཕྱི་མ་ཕྱི་མ་སྲབ་པར་
བཤད་ཀྱང་། མདོ་ལྟར་ན་སྔ་མར་མ་ཟད། ཅེས་དཔེ་འདམ་ཁ་ཅན་བྱེད་དགོས་པས། སྔ་
མ་སྔ་མ་སྲབ་ལ་ཕྱི་མ་རྣམས་འཐུག་པར་གསེར་ཕྲེང་ལྟར་རོ། །རྣམ་བཤད་ལས། བདེན་
གཉིས་ཀྱི་མཚན་ཉིད་སྤྱོད་འཇུག་ལྟར་བཞག་ནས། སྔ་མ་ལ་སྒྲུབ་པའི་རྣམ་པར་རྟོགས་བྱ་
མིན་པ་སྦྱར་བ་བསོད་གྲགས་པས། སྤྱོད་འཇུག་དར་ཊིཀ་ལས། རང་མངོན་སུམ་དུ་རྟོགས་
པའི་མངོན་སུམ་ཚད་མས་གཉིས་སྣང་དང་བཅས་པའི་ཚུལ་གྱིས་རྟོགས་པར་བྱ་བ་མ་ཡིན་
པར་དེས་རྟོགས་པར་བྱ་བ། ཞེས་གསུངས་པས། དེ་གཉིས་སྣང་དང་བཅས་པའི་རྟོགས་
བྱ་མིན་པ་ལ་བྱེད། ཕྱི་མར་རིགས་གནས་སྨོས་པ་རྣམ་མཁྱེན་རྣམ་མཁྱེན་ལ་མི་སྣང་བས་
དེ་བསྡུ་ཆེད་ཡིན་ཞེས་བཤད་ནས། དེ་ཉིད་ཀྱི་མཐའ་དཔྱོད་དུ། འོན་ཀྱང་གཉིས་སྣང་
བཅས་ནུབ་གཅིག་ཐ་དད་ཀྱི་སྣང་བ་ལ་མཛད་པ་ཅུང་ཟད་འགྲིག་དཀའ་བས། འཇུག་པའི་
རྣམ་བཤད་ཀྱི་ལུང་བཞིན་དུ་བྱ་དགོས་སམ་ཞིབ་ཏུ་དཔྱད་པར་བྱའོ། །ཞེས་གསུངས་སོ།།
སྒོ་མང་ཡིག་ཆར། སྔ་མ་སྟོང་ཉིད་མེད་དགག་ཁོ་ནར་གོ་ཆེད་ཡིན་པའི་ཕྱིར། ཞེས་པ།
ཇོ་ནང་བ་དགག་ཆེད་ཡིན་པས་ལེགས། ཕྱི་མའི་རིགས་སུ་གནས་པ་དེ་ཡིན་པ་ལ་བྱའོ། །རྣམ་
བཤད་ལས། དབང་ཤེས་ལ་སོགས་པའི་ངོ་བོར་གནས་པས་ཀྱང་བློ་ཀུན་རྫོབ་པ་དང༌། དེའི་
ངོ་བོར་བདེན་པའི་སྒྲ་བཤད་པའོ། །ཞེས་པར་རྟེན་ནས། རོལ་མཚོར། བློ་ཀུན་རྫོབ་པ་
དབང་ཤེས་ཀྱི་ངོར་བདེན་གྱི་དོན་ལ་རྫུན་པས་དེ་ལྟར་བརྗོད་པའི་ཕྱིར། ཞེས། གང་གི་
ངོར་བདེན་པའི་ཀུན་རྫོབ་ལ་དབང་ཤེས་བཞག་པ། དེའི་དོན་མིན་ཏེ། དེ་ནི་བདེན་འཛིན་
ལ་སྣང་བ་ལྟར་དབང་ཤེས་སོགས་ཀྱི་ངོར་གནས་པས་བདེན་འཛིན་དེ་ལ་བློ་ཀུན་རྫོབ་པ་དང་།
དེའི་ངོར་བདེན་པའི་སྒྲ་བཤད་ཅེས་པ་ཡིན་ནོ། །རྟོགས་སྣང་དུ་བདེན་གཉིས་ཀྱི་མཚན་ཉིད་

འགྲེལ་མཆན་སྐབས་དང་པོ། 124 རྣམ་མཁྱེན།
འཇུག་པ་ལྟར་བཞག་ལ། མྱུ་གུ་བདེན་མེད་མྱུ་གུ་ཡིན་པས། དངོས་པོ་ཡིན། ཞེས་པ་
བདེན་པར་མེད་པའི་མྱུ་གུ་ལ་དགོངས་སོ། །
སྒྲུབ་པའི་དམིགས་པ་ལ་གདམས་པ།
གཉིས་པ་སྒྲུབ་པའི་དམིགས་པ་ལ་གདམས་པ་ལ་བཞི་ལས། དང་པོ། སྡུག་བསྔལ་
བདེན་པ་ལ་གདམས་པ་ནི། ཀུན་རྫོབ་ཏུ་ཟག་བཅས་ཀྱི་གཟུགས་ལ་སོགས་པ་རང་རྒྱུ་ཀུན་
འབྱུང་གི་འབྲས་བུ་གྱུར་བ་རྣམས་སྡུག་བསྔལ་བར་ཤེས་པར་བྱ་ཞིང་། དོན་དམ་པར་དེའི་
སྟོང་བ་ཉིད་དང༌། དེ་རྟོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་དག་བདེན་པའི་སྟོང་
བདེ་བཞིན་ཉིད་ཀྱི་ངོ་བོར་རང་བཞིན་གཅིག་གོ་ཞེས་ཤེས་པར་བྱ་བར་གདམས་པ་དང་།
མདོ་ནི། གསོལ་བ། བཅོམ་ལྡན་འདས་བྱང་ཆེན་ཇི་ལྟར་ཤེར་ཕྱིན་ལ་བརྩོན་དྲིས་པའི་
ལན་དུ། བྱང་ཆེན་གཟུགས་སྟོང་བ་ཉིད་ལ་བརྩོན་ན་བརྩོན། ཞེས་པ་ནས། རྣམ་པར་
ཤེས་པ་ལ་བརྩོན་མི་བརྩོན་ཡང་དག་པར་རྗེས་སུ་མི་མཐོང་ངོ༌། །ཞེས་པས་ཕུང་བོ་ལྔ་སྐྱེ་
མཆེད་བཅུ་གཉིས་ཁམས་བཅོ་བརྒྱད་བདེན་པ་བཞི་རྟེན་འབྲེལ་བཅུ་གཉིས་འདུས་བྱས་འདུས་
མ་བྱས་བདུན་བདེན་པས་སྟོང་བ་སྟེ་སྟོང་ཉིད་བདུན་ཐ་སྙད་དུ་སྤྱོད་ཀྱང་དོན་དམ་པར་སྤྱོད་
མི་སྤྱོད་གང་དུ་ཡང་མི་དམིགས་པར་ལེ་མང་དུ་གསུངས་པས། གསེར་ཕྲེང་ལས། སྟོང་
ཉིད་ཉི་ཤུ་ལ་བརྩོན་ན་ཞེས་པ། ལེ་མང་དུ། ཆོས་ཐམས་ཅད་སྟོང་བ་ཉིད་ལ་བརྩོན་ན།
ཞེས་པ་ཞིག་ཡོད་པས་ཡིན་ནམ་དཔྱད་དེ། སྟོང་བ་ཉིད་བདུན་པོ་འདི་དག་ལ། ཞེས་གསུངས་
པའི་ཕྱིར་རོ། །འགྲེལ་བའི་སོགས་སྒྲས་བསྡུས་པ་སྡུག་བདེན་དུ་གྱུར་བའི་ཕུང་ཁམས་སོགས་
དང་། འདུས་མ་བྱས་སོགས་ཞར་ལ་བྱུང་བའོ། །གཉིས་པ་ཀུན་འབྱུང་བ་ལ་གདམས་
པ་ནི། དེ་བདེན་པའི་སྟོང་བ་ཉིད་དང་གཟུགས་ལ་སོགས་པ་རྒྱུར་གྱུར་བ་དག་ངོ་བོ་ཐ་
མི་དད་པ་ཉིད་ཀྱིས་ཕྱིར། ཟག་བཅས་རྒྱུར་གྱུར་གྱི་གཟུགས་ལ་སོགས་པ་ནི་ཐ་སྙད་

འགྲེལ་མཆན་སྐབས་དང་པོ། 125 རྣམ་མཁྱེན།
དུ་སྤང་བར་བྱ་བ་ཡིན་ཀྱང་དོན་དམ་པར་གསར་དུ་ཀུན་འབྱུང་བ་དང༌། སླར་ཡང་འགོག་
པ་དང་། ཆགས་སོགས་ཀུན་ནས་ཉོན་མོངས་པ་དང༌། དད་སོགས་རྣམ་པར་བྱང་བའི་
ཆོས་ཅན་དུ་ཡོད་པ་མ་ཡིན་ནོ། །ཞེས་སྤང་བྱར་གདམས་པ་དང༌། མདོ་ནི། གཟུགས་
སྐྱེ་པའི་ཆོས་ཅན་ནམ། ནས། སྟོང་བ་ཉིད་ཀྱང་རྣམ་པར་ཤེས་པའོ། །ཞེས་ཀུན་འབྱུང་
གིས་བསྡུས་པའི་ཕུང་བོ་ལྔ་རང་བདེན་སྟོང་དང་ངོ་བོ་གཅིག་ཡིན་པས། ལྔ་བོ་ཕན་ཚུན་ལྷན་
ཅིག་སྐྱེ་འགག་དང་ཀུན་བྱང་དུ་བདེན་པར་མེད་པར་གསུངས་པའི་དོན། གནོད་འཇོམས་
ལས། བདག་ལས་མ་ཡིན་གཞན་ལས་མིན། །ཞེས་སོགས་དྲངས་ནས་སངས་རྒྱས་བསྐྱངས་
དང་ཟླ་བ་གྲགས་པའི་རིགས་པ་དང་ཁྱད་པར་མེད་པར་བཤད་པས། བུ་སྟོན་སོགས་ཀྱིས་
དེས་སེམས་ཙམ་དུ་བཀྲལ་ཟེར་བ་གསེར་ཕྲེང་དུ་བཀག་གོ །གསུམ་པ་འགོག་པ་ལ་གདམས་
པ་ནི། གློ་བུར་དྲི་བྲལ་གྱི་སྟོང་བ་ཉིད་དམ་བྲལ་བ་ནི་ཐ་སྙད་དུ་མངོན་དུ་བྱར་ཡོད་ཀྱང་
དོན་དམ་པར་འདུས་བྱས་ཀྱི་མཚན་ཉིད་སྐྱེ་བ་དང༌། འགག་པ་དང༌། སྤང་གཉེན་གྱི་
མཚན་ཉིད་ཀུན་ནས་ཉོན་མོངས་པ་དང༌། རྣམ་པར་བྱང་བ་དང་། གནས་སྐབས་ཀྱི་
ཁྱད་པར་དུ་མ་གཅིག་ཏུ་གྱུར་བའི་ཉམས་པ་དང༌། གཅིག་དུ་མར་སོང་བའི་འཕེལ་བ་ལ་
སོགས་པས་བསྡུས་པ་དུས་གསུམ་དང་བྲལ་བའི་ཕྱིར། དེ་ལ་ནི་དོན་དམ་པར་ཀུན་ཉོན་
གྱི་སྤྱི་གཟུགས་མེད་པ་དང༌། ནས་ཀྱི་སྒྲས་ཕུང་བོ་བཞི་སྐྱེ་མཆེད་བཅུ་གཉིས་ཁམས་དྲུག་
བསྡུས་ལ། གསེར་ཕྲེང་ལས། སྐྱེ་མཆེད་དྲུག་དང་ཁམས་བཅོ་བརྒྱད་ཀྱི་བར་ཞེས་པ་མ་
དག །མ་རིག་པ་སྐྱེ་བ་དང་ཡང་གིས་བསྡུས་པ་རྒ་ཤིའི་བར་དུ་སྐྱེ་བ་མེད། མ་རིག་པ་
འགག་པ་དང་ཡང་གིས་རྒ་ཤིའི་བར་དུ་འགག་པ་མེད། སྔ་མར་མ་ཟད་རྟོགས་པ་སངས་
རྒྱས་ཀྱང་མེད། རྟོགས་བྱ་བྱང་ཆུབ་ཀྱི་བར་དུ་དང་ཡང་གིས་བདེན་པ་བཞི་འབྲས་བུ་
བཞི་རང་བྱང་ཆུབ་ཀྱི་བར་རྣམས་མེད་དོ། །ཞེས་བྱ་བར་གདམས་པ་དང༌། མདོ་ནི།
ཤཱ་བུ་སྟོང་བ་ཉིད་གང་ཡིན་པ་དེ་ནི། མི་སྐྱེ་མི་འགག་ཅིང༌། ནས། བྱང་ཆུབ་མེད་དོ།།

འགྲེལ་མཆན་སྐབས་དང་པོ། 126 རྣམ་མཁྱེན།
ཞེས་པའི་བར་འཇོག་པར་ཉི་སྣང་ལྟར་གསེར་ཕྲེང་དུ་གསུངས་ཀྱང༌། ལེ་མང་དུ། ཤཱ་བུ་
བྱང་ཆེན་དེ་ལྟར་སྤྱོད་པ་ནི། ནས། རྒ་ཤི་ལ་བརྩོན་ཞེས་བྱ་བའམ་མི་བརྩོན་ཞེས་བྱ་བར་
ཡང་དག་པར་རྗེས་སུ་མི་མཐོང་ངོ༌། །ཞེས་པ་ཡང་སྦྱོར་དགོས་སྙམ་སྟེ་དཔྱད། བཞི་བ་
ལམ་བདེན་ལ་གདམས་པ་ནི། ལོ་ཆེན་གྱི་ཊི ཀ་ཆུང་ལས། འདིས་ཀྱང་ལམ་གྱི་ངོ་བོ་དང་།
རྣམ་པར་མི་རྟོག་པ་ཉིད་དང་། ངེས་པར་འབྱིན་པ་ཉིད་གསུམ་བསྟན་ཏོ། །ཞེས་པ་ཉི་
སྣང་ལྟར་ཡིན་པས་གསེར་ཕྲེང་དུ་ལེགས། ཞེས་གསུངས་ནས། དེ་ལམ་དང་། རིག་སྒྲུབ་
དང་། ངེས་འབྱིན་གསུམ་ལ་སྦྱར་བ་ལྟར། རྣམ་བཤད་སོགས་ཀྱིས་སྦྱར་བས། དང་པོ་
ལམ་ནི། སྦྱང་བྱ་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དྲུག་དང༌། སྤྱོད་པ་པོ་བྱང་
སེམས་བདག་ཉིད་བསྒོམ་བྱ་སྒོམ་བྱེད་དུ་བདེན་པར་ལྡན་པ་མ་ཡིན། དེ་དག་བསྒོམ་བྱ་
སྒོམ་བྱེད་དུ་བདེན་པར་མི་ལྡན་པ་ཡང་བདེན་པར་མ་གྲུབ་པར་རྟོགས་པར་གྱིས་ཞེས་དང་།
དམ་ཞེས་པས་ཕན་ཚུན་ལྡན་མི་ལྡན་བསྡུས་ཏེ། གསེར་ཕྲེང་ལས། དམ་ནི་འོག་མ་རྣམས་
སྡུད་པ་སྟེ་ཞེས་སོ། །གཉིས་པ་རིག་སྒྲུབ་གཉིས་ལ་གདམས་པ་ནི། ནང་སྦྱོར་བ་བོ་སྟོང་
བ་ཉིད་ཀྱི་ཏིང་ངེ་འཛིན་ལ་སོགས་པས་མཚན་མེད་སྨོན་མེད་ཀྱི་ཏིང་ངེ་འཛིན་གསུམ་ནི།
ཕྱི་སྦྱར་ས་ཡུལ་སྟོང་བ་ཉིད་ལ་སོགས་པས་མཚན་མེད་སྨོན་མེད་གསུམ་དང་ཡུལ་ཡུལ་
ཅན་དུ་སྦྱོར་བའམ་ལྡན་པ་བདེན་པར་གྲུབ་པ་མ་ཡིན་པ་དང༌། དེ་དག་བདེན་པར་མི་ལྡན་
པའམ་མི་སྦྱོར་བ་ཡང་བདེན་མེད་དུ་རིགས་པར་བྱས་ལ་སྒྲུབས་ཤིག་ཅེས་དང་། འདི་རིག་
སྒྲུབ་དང་སྦྱར་བ། ཉི་སྣང་ལས། མདོ་སྔ་མ་ལམ་དང༌། ཕྱི་མ་ངེས་འབྱིན་ལ་སྦྱར་བས་
དོན་ཐོབ་ཡིན་པར་གསེར་ཕྲེང་ལས་སོ། །སོགས་པའི་དོན་སྟོང་ཉིད་ཉི་ཤུ་དང་། གསེར་
གླིང་བ་སྟོང་ཉིད་བཅུ་དྲུག་ལ་བྱས་པ་བུ་ཉས་བཀག་གོ །གསུམ་པ་ངེས་འབྱིན་ལ་གདམས་
པ་ནི། སྔོན་གྱི་མཐའ་འདས་པ་དང་ཕྱི་མའི་མཐའ་མ་འོངས་པ་དང་ད་ལྟར་བྱུང་བ་དག་
ཕན་ཚུན་ལྡན་པ་དོན་དམ་པར་གཅིག་ལ་གཅིག་སྦྱོར་བ་དང་། དེ་ལྟར་མི་སྦྱོར་བ་སྟེ་མི་

འགྲེལ་མཆན་སྐབས་དང་པོ། 127 རྣམ་མཁྱེན།
ལྡན་པ་བདེན་པ་མ་ཡིན་པ་ཉིད་དུ་སྒྲུབ་པོ་ཞེས་སྟོན་པ་བདེན་པ་ལ་འདོམས་པ་དང་།
ལམ་གྱི་མདོ་ནི། སྦྱིན་པའི་ཕ་རོལ་ཏུ་ཕྱིན་པ་ལ་བརྩོན་ཞེས་བྱ་བའམ། མི་བརྩོན་ཞེས་
ཡང་དག་པར། ནས། བྱང་ཆེན་ཤེར་ཕྱིན་ལ་བརྩོན་ཞེས་བྱའོ། །ཞེས་ཕྱིན་དྲུག སྟོང་
ཉིད་ཉི་ཤུ །བྱང་ཕྱོགས་སྡེ་ཚན་བདུན། འཕགས་པའི་བདེན་པ། བསམ་གཏན། ཚད་
མེད། གཟུགས་མེད་སྙོམས་འཇུག རྣམ་ཐར་བརྒྱད། མཐར་གནས་སྙོམས་འཇུག་དགུ
སྟོང་མཚན་སྨོན་མེད་གསུམ། མངོན་ཤེས། ཏིང་འཛིན། གཟུངས་ཀྱི་སྒོ་ཐམས་ཅད།
སྟོབས་བཅུ། མི་འཇིགས་པ་བཞི། སོ་རིག་བཞི། བྱམས་པ་དང༌། སྙིང་རྗེ་ཆེན་པོ། མ་
འདྲེས་པ་བཅོ་བརྒྱད། རྣམ་མཁྱེན་གྱི་བར་ལ་བརྩོན་མི་བརྩོན་ཞེས་པར་དངོས་སུ་མི་མཐོང་
ཞེས། ལམ་དེ་དག་ལ་ཕར་དོན་དམ་པར་སྤྱོད་མི་སྤྱོད་དངོས་སུ་བཀག་ནས། ལམ་དེ་དག་
ཚུར་བརྩོན་བྱར་ཤུགས་ལ་བཀག་གོ །རིག་སྒྲུབ་ཀྱི་མདོ་ནི། ཤཱ་བུ་བྱང་ཆེན་ཤེར་ཕྱིན་
ལ་སྤྱོད་ཚེ། སྟོང་བ་ཉིད་སྟོང་བ་ཉིད་དུ་མི་བསྡུད་མི་འབྱེད། སྟོང་བ་ཉིད་ཀྱི་རྣལ་འབྱོར་
དང་ཡང་མ་ཡིན་ནོ། །ནས། དེ་ལྟར་སྤྱོད་བའི་བྱང་ཆེན་ནི་ཤེར་ཕྱིན་ལ་བརྩོན་ཞེས་བྱའོ།།
ཞེས་ཡུལ་སྟོང་ཉིད་སོགས་གསུམ་དང་སྟེ་གསུམ་ལ་ཡུལ་ཅན་སྟོང་ཉིད་ཀྱི་ཏིང་ངེ་འཛིན་
སོགས་གསུམ་གྱིས་དོན་དམ་པར་ཕར་ཅིག་ཏུ་སྡུད་པ་སྟེ་སྦྱོར་བ་དང་། སོ་སོར་འབྱེད་པ་
སྟེ་མི་སྦྱོར་བར་མ་ཟད་ཡུལ་ཅན་རྣལ་འབྱོར་རང་ལ་ཡང་དོན་དམ་པར་སྦྱོར་མི་སྦྱོར་བཀག་
སྟེ༑ གཟུགས་ནས་རྣམ་མཁྱེན་གྱི་བར་དོན་དམ་པར་མི་སྦྱོར་མི་འབྱེད་ཅེས་དངོས་སུ་བཀག་
པས། ཡུལ་གསུམ་གྱིས་ཚུར་སྦྱར་བྱ་ཡིན་མིན་བཀག་པ་ཤུགས་ལ་བསྟན་ཏོ། །ངེས་འབྱིན་
གྱི་མདོ་ནི། ཤཱ་བུ་བྱང་ཆེན་ཤེར་ཕྱིན་ལ་སྤྱོད་ཚེ་གཟུགས་དང་སྔོན་གྱི་མཐའ་མི་སྦྱོར་མི་
འབྱེད། ནས། ཤཱ་བུ་བྱང་ཆེན་དེ་ལྟར་བརྩོན་ན་ཤེར་ཕྱིན་ལ་བརྩོན་ཞེས་བྱའོ། །ཞེས་པ་
ཡིན་ལ། ཉི་སྣང་དུ། ཤཱ་བུ་བྱང་ཆེན་ཤེར་ཕྱིན་ལ་སྤྱོད་ཚེ་རྣམ་པ་འདི་ལྟར་བརྩོན་པར་
བྱེད་དེ། བརྩོན་པ་དེས་རྣམ་པ་ཐམས་ཅད་མཁྱེན་པ་ཉིད་འདས་པ་དང་མི་སྦྱོར་མི་འབྱེད་

འགྲེལ་མཆན་སྐབས་དང་པོ། 128 རྣམ་མཁྱེན།
དེ༑ ཞེས་པ་མན་ངེས་འབྱུང་དང༌། དེ་ཡན་ངེས་འབྱིན་ལ་སྦྱར་བས། རྟོགས་སྣང་དུ།
སྔོན་མཐའ་ལམ་དང༌། ཕྱི་མཐའ་རྣམ་མཁྱེན་དག་ཕན་ཚུན་ངེས་པར་འབྱུང་བྱེད་དང་འབྱུང་
སར་ལྡན་མི་ལྡན་བདེན་པར་མེད་པར་སྦྱར་ལ། རྣམ་བཤད་དུ། སྔོན་མཐའ་འཁོར་བ་
དང༌། ཕྱི་མཐའ་མྱང་འདས་དག་ཕན་ཚུན་གང་ལས་ངེས་པར་འབྱུང་བ་དང༌། གང་དུ་
ངེས་པར་འབྱུང་བ་ལ། ལྡན་མི་ལྡན་ལ་སྦྱར་བ། བུ་ཉ་སོགས་ལྟར་ངེས་འབྱིན་གྱི་སྒྲ་དོན་
གྱིས་ཡིན་པས། སྔོན་དང་ཕྱི་མཐའ་འམ་འདས་མ་འོངས་བྱེ་བྲག་པར་སྦྱར་ལ། གསེར་
ཕྲེང་ལས། གང་དག་གི་སྔོན་མཐའ་འཁོར་བ་ནས་ཕྱི་མཐའ་མྱང་འདས་སུ་འབྱིན་མི་འབྱིན་
གྱི་སྤྲོས་པ་དང་བྲལ་བ་ཞེས་འཆད་པ་ནི་དོན་དུ་མི་སྣང་སྟེ། ཞེས་པ་འཁོར་འདས་ཙམ་ལ་
བྱས་ན་མི་འཐད་པའི་དོན་ཡིན་ཏེ། མདོ་ལས། དུས་གསུམ་མཉམ་པ་ཉིད་དུ་སྟོང་བ་ཉིད་
ཀྱིས་ཕྱིར་སྔོན་གྱི་མཐའ་དང་ཕྱི་མའི་མཐའ་མི་སྦྱོར་མི་འབྱེད་དོ། །ཞེས་དུས་གསུམ་སྤྱི་
དང༌། ཉི་སྣང་དུ་འབྱུང་ས་རྣམ་མཁྱེན་ལ་བཤད་པས་བཀག་པའི་ཕྱིར། ཕྱི་མ་འདི་ལ་
སྦྱོར་བ་བཀག་པ་ཙམ་ཡིན་གྱི་མི་སྦྱོར་བ་བཀག་པ་མི་སྣང་། ཞེས་པ། ཉི་སྣང་ལྟར་གསེར་
ཕྲེང་དུ་དྲངས་པའི་མདོ་ལ་ཡིན་གྱི། ལེ་མང་སྔར་དྲངས་པ་དང་། རྣམ་བཤད་དུ། འབྱེད་
པར་མི་བྱེད། ཅེས་དྲངས་ལ། གསེར་ཕྲེང་ལས། འབྱེད་པའམ་མི་སྦྱོར་བ་ནི། ཞེས་
གསུངས་པའི་ཕྱིར། ཕྱི་མ་ལ་དུས་གསུམ་ཕན་ཚུན་སྦྱོར་མི་སྦྱོར་དངོས་སུ་གསུངས་པས།
སློབ་དཔོན་གྱིས་སྔ་མ་གཉིས་ཀྱི་ཤུགས་བསྟན་དང་བཅས་གསུམ་གར་ཕན་ཚུན་ལྡན་མི་ལྡན་
མིན་པ་དངོས་སུ་སྦྱར་བར་གསེར་ཕྲེང་ལས་སོ། །གསེར་ཕྲེང་དུ། ཞེས་སྟོན་པ་བདེན་པ་
ལ་འདོམས་པ་དང་། ཞེས་པ་གཉིས་པ་དོན་བསྡུར་བྱས་ཀྱང་། བུ་ཊིཀ་ལས། གོང་གིས་
དང་གིས་ཞེས་སྟོན་པ་བདེན་པ་ལ་འདོམས་པ་དང་ཞེས་པ་བསྡུས་ལ་ཞེས་ནི་དེ་ལྟར་རོ། །ཞེས་
པ་ལྟར་རྣམ་བཤད་དུ་གསུངས་སོ། །

རྣམ་མཁྱེན།འགྲེལ་མཆན་སྐབས་དང་པོ། 129
བདེན་བཞི་ལ་དོགས་པ་གཅད་པ།
གསེར་ཕྲེང་ལས། བདེན་བཞིའི་སྒྲ་བཤད། དེའི་ཁྱད་ཆོས་རྣམས་གསུང་རབ་ལས་
བསྟན་པ་ལྟར་དོན་ལ་གནས་པ་དང༌། དེ་དག་རྟོགས་ཟིན་གོམས་པས་སྒྲིབ་པ་དག་པར་འགྱུར་
བས། བདེན་པ་ཙམ་གྱི་སྒྲ་དོན་ཡུལ་དང་ཡུལ་ཅན་གྱི་སྟེང་ནས་བསྡུ་བ་ལས་དང༌། འཕགས་
པས་མི་རྟག་སོགས་གཟིགས་པ་ལྟར་གནས་ཀྱི། སོ་སྐྱེས་རྟག་བདེ་སོགས་སུ་གཟིགས་པ་ལྟར་
མི་བདེན་པས་འཕགས་པའི་བདེན་པ་ཞེས་ཉན་ས་དང་མཛོད་འགྲེལ་ལས་བཤད་པ་གཉིས་
ཀ་བཀོད་ཀྱང༌། སྒོ་མང་ཡིག་ཆར་ཕྱི་མ་གཅིག་བུ་བཀོད་པ་ནི། ཉ་ཊི ཀ་ལས། སོ་སྐྱེས་
རྟག་བདེ་སོགས་སུ་འཛིན་པས་སོ་སྐྱེའི་བདེན་པ་མི་ཟེར་གྱི། འཕགས་པས་དེ་སྡུག་བསྔལ་
སོགས་སུ་གཟིགས་པས་འཕགས་པའི་བདེན་པ་ཟེར་རོ། །འོག་མ་གསུམ་ལ་ཡང་ངོ་། །ཞེས་
དང༌། སྡུག་བསྔལ་ཀུན་འབྱུང་བར་འཕགས་པས་གཟིགས་ཤིང་དེ་ལྟར་དུ་གནས་པས་དེའི་
དོན་དེར་བདེན་པའོ། །ཞེས་དང༌། ཉོན་མོངས་སམ་སྡུག་བསྔལ་འགགས་པས་འགོག་པ་
དེར་འཕགས་པས་གཟིགས་ཤིང་གཟིགས་པ་ལྟར་གནས་པས། དེའི་དོན་བདེན་པས་འགོག་
བདེན་ནོ། །ཞེས་དང་། མྱང་འདས་ཀྱི་གྲོང་ཁྱེར་དུ་ཕྱིན་པར་བྱེད་པས་ལམ། དེར་འཕགས་
པས་གཟིགས་ཤིང་གཟིགས་པ་ལྟར་གནས་པས་དེའི་ངོར་དེར་བདེན་པའོ། །ཞེས་དང་། བུ་
ཊིཀ་ལས། མི་རྟག་པའི་བདེན་པ་ཞེས་བརྗོད་ན་ལམ་སོགས་ཀྱང་དེར་དོགས་པར་འགྱུར་
བས་དེ་དགག་པའི་ཕྱིར་དུའོ། །དེ་བཞིན་དུ་གཞན་ལ་ཤེས་པར་བྱའོ། །ཞེས། སྡུག་ཀུན་
གཉིས་ཁྱད་ཆོས་དང་པོའི་མིང་གིས་བཏགས་ནས་མི་རྟག་པ་དང་རྒྱུའི་བདེན་པ་ཞེས་བརྗོད་
ན༑ ལམ་སོགས་དེར་དོགས་པར་འགྱུར་བས། ཁྱད་ཆོས་གཉིས་པ་སྡུག་བསྔལ་བ་དང་
ཀུན་འབྱུང་གིས་མིང་བཏགས་ལ། གཞན་གཉིས་ལ་ཁྱད་ཆོས་དང་པོའི་མིང་གིས་བཏགས་
པར་གསུངས་པ་སོགས་དང་མཐུན་ལ། དེ་རང་རྒྱུད་པ་མན་ཆད་འདོད་དོ། །ཐལ་འགྱུར་

འགྲེལ་མཆན་སྐབས་དང་པོ། 130 རྣམ་མཁྱེན།
བས། འཕགས་པའི་དོན་བཞི་བོ་དེ་དོན་དང་མཐུན་པར་གནས་པས་སམ། ཡུལ་ཁྱད་པར་
འཕགས་པ་ཡིན་པས་འཕགས་པ། ཞེས་ཡུལ་དང་སྦྱར་ཞིང༌། འཕགས་པའི་གང་ཟག་ལ་
བྱེད་ན་དེས་བསྟན་པའི་བདེན་པ་དང་། བདེན་པའི་དོན་རང་རང་གི་ལོག་འཛིན་གྱིས་གཟུང་
བ་ལྟར་མི་གནས་ཀྱང་། མི་རྟག་པ་དང་སྡུག་བསྔལ་བ་སོགས་སུ་བདེན་པས་བདེན་པ་ཟེར་
རོ༑ ༑གསེར་ཕྲེང་དུ། རང་བཞིན་ལ་མཚན་གཞི་དང་མཚན་ཉིད་གཉིས་བྱས་པའི་དང་
པོ་སྡུག་བདེན་ལ། ཀུན་བཏུས་ལས། དེ་ནི་སེམས་ཅན་སྐྱེ་བ་དང་སྐྱེ་བའི་གནས་ཀྱིས་ཀྱང་
རིག་པར་བྱའོ། །ཞེས་སོགས་ལ་བརྟེན་ནས། རྗེ་བཙུན་པ་དང་བསོད་གྲགས་པས། ལས་
ཉོན་གྱི་སྐྱེ་བ་བླངས་བའི་ཐེག་དམན་གང་ཟག་བཞག་ཀྱང༌། སྔ་མས་ཐེག་ཆེན་འཕགས་
པའི་རྒྱུད་ན་སྡུག་བདེན་མེད་པར། རྒྱུད་བླ་མ་ལས། འཕགས་པས་འཆི་དང་རྒ་བ་དང་།།
ཞེས་སོགས་ཀྱིས་སྒྲུབ་ཅིང་ཕྱི་མས་དགྲ་བཅོམ་པ་རྣམས་སྡུག་བདེན་མིན་པར། ཉན་ཐོས་
རྡོར་ཏིང་བའི་ཡིད་ཀྱི་རྣམ་ཤེས་དེའི་བདག་ཡིན་ཀྱང་བར་ཆད་མེད་ལམ་ཡིན་པས་སྡུག་བདེན་
མིན་པར་བཤད་ལ། སྒོ་མང་ཡིག་ཆ་གསར་བར། སྡུག་བདེན་ལ་སྤང་བྱ་དགོས་པས་གང་
ཟག་མ་བཞག་ལ། ཡིག་ཆ་རྙིང་བས། འཕེན་བྱེད་དགེ་བའི་ལས་ཀྱང་སྤང་བྱ་མིན་ཀྱང་།
སྡུག་ཀུན་གང་རུང་ཡིན་པར་བཤད་དོ། །རྗེ་བཙུན་པ་དང་བསོད་གྲགས་པས་དེ་སྡུག་ཀུན་
གཉིས་ཀ་ཡིན་པས། དེ་ལ་སྤང་བྱ་མི་དགོས་སོ་ཟེར་བ། ཡིག་ཆ་གསར་བས། བཞི་བརྒྱ་
བ་རྩ་འགྲེལ་དང་རྡོར་གཅོད་སོགས་དྲངས་ནས་བཀག་གོ །ངོ་བོའི་སྒོ་ནས་སྡུག་བསྔལ་གསུམ་
ཡོད་ཀྱང་། དེའི་དང་པོ་གཉིས་ལ་ཚོར་བས་ཁྱད་པར་བསོད་གྲགས་པས་གསུངས་སོ། །བུ་
ཊིཀ་ལས། སྐྱེ་རྒ་ན་འཆི་སྡུག་པ་དང་ཕྲད་པ་ལྔ་དུཿ ཁའི་དུཿ ཁ་སྡུག་པ་དང་བྲལ་བ་དང་འདོད་
པ་བཙལ་ཏེ་མ་རྙེད་པ་གཉིས་འགྱུར་བའི་དུཿ ཁ། ཉེར་ལེན་གྱི་ཕུང་བོ་ལྔ་འདུ་བྱེད་ཀྱི་དུཿ༔ཁའོ།།
ཞེས་གསུངས་པས་ཀྱང་ཚོར་བ་མི་དགོས་པར་ཤེས་སོ། །ཀུན་འབྱུང་བདེན་པ་ལ། ཉོན་
མོངས་པ་དང༌། དེའི་དབང་གིས་བྱུང་བའི་ལས་འཇོག་པ་ཀུན་བཏུས་ལྟར་ལ། རོལ་མཚོ་

འགྲེལ་མཆན་སྐབས་དང་པོ། 131 རྣམ་མཁྱེན།
ལས། དེ་དང་གཙོ་སེམས་ཀྱི་གཞི་མཐུན་ཡིན་པའི་ཕྱིར། ཞེས་གསུངས་པའི་ཕྱིར། དེ་
དག་མཚུངས་ལྡན་དང་བཅས་པ་འཇོག་ལ། བསོད་གྲགས་པའི་མཐའ་དཔྱོད་ལས། ཟག་
བཅས་ཉེར་ལེན་གྱི་ཕུང་བོ་ལྔ་དེ་གཉིས་ཀ་ཡིན་པའི་ཕྱིར། ཞེས་དང་། འགྲེལ་བར། ཀུན་
འབྱུང་བ་ལ་སྟོང་བ་ཉིད་དང་གཟུགས་ལ་སོགས་པ་རྒྱུར་གྱུར་བ་དག ཅེས་པ་དྲངས་ལ།
གསེར་ཕྲེང་ལས། དཔེར་ན་ཀུན་གཞི་དང་སྣོད་ཀྱི་འཇིག་རྟེན་དང༌། དབང་བོ་ལྔ་དང་
གཞན་ཡང་མ་བསྒྲིབས་ལུང་མ་བསྟན་ཟག་བཅས་རྣམས་ལྟ་བུའོ། །ཞེས་དེ་དག་ཀུན་འབྱུང་
མིན་པར་གསུངས་པས་དཔྱད། འགོག་བདེན་ནི། ཀུན་བཏུས་ལས། འགོག་པའི་བདེན་པ་
གང་ཞེ་ན། ཟག་པ་དང༌། བརྡ་དང༌། དོན་དམ་པ་དང༌། ཡོངས་སུ་མ་རྫོགས་པ་དང༌།
ཡོངས་སུ་རྫོགས་པ་དང༌། རྒྱན་མེད་པ་དང༌། རྒྱན་དང་བཅས་པ་དང༌། ལྷག་མ་དང་
བཅས་པ་དང༌། ལྷག་མ་མེད་པ་དང༌། ཁྱད་པར་དུ་འཕགས་པ་དང་། ཞེས་པའི། དང་
པོ་ཐེག་ཆེན་འཕགས་རྒྱུད་ཀྱི་འགོག་བདེན་དང་། གཉིས་པ་འཇིག་རྟེན་པའི་ཉོན་མོངས་མངོན་
གྱུར་རེ་ཞིག་སྤངས་པའི་སྤངས་པ་དང༌། གསུམ་པ་འགོག་བདེན་དང་། བཞི་བ་ཐེག་དམན་
སློབ་པའི་འགོག་བདེན་དང༌། ལྔ་བ་ཐེག་དམན་དགྲ་བཅོམ་པའི་འགོག་བདེན་དང༌། དྲུག་
པ་དགྲ་བཅོམ་རྒྱན་མེད་ཀྱི་དང་། བདུན་པ་དགྲ་བཅོམ་རྒྱན་བཅས་ཀྱི་དང༌། བརྒྱད་པ་
ཐེག་དམན་ལྷག་བཅས་དང་། དགུ་བ་ཐེག་དམན་ལྷག་མེད་པའི་མྱང་འདས། བཅུ་བ་མི་
གནས་པའི་མྱང་འདས་བུ་ཉ་གཉིས་ཀྱིས། བྱང་སེམས་ཀྱི་འགོག་བདེན་དེར་བསྡུས་ནས་
ཟབ་པ་མ་བགྲངས་སོ། །བསྡུ་ན་བརྡ་དང་དོན་དམ་པའི་འགོག་པ་གཉིས་སོ། །གསེར་ཕྲེང་
ལས། ཁ་ཅིག་འགོག་བདེན་ལ་དེ་བཞིན་ཉིད་ཀྱིས་ཁྱབ་པར་འདོད་ཅིང༌། གཞན་དག་བཟློག་
སྟེ་འདོད་པ་དེ་གཉིས་ཀས་ཀྱང་ཞིབ་ཏུ་མ་བརྟགས་པ་སྟེ། ཞེས། དེ་ལ་སྟོང་ཉིད་ཡིན་མིན་
གཉིས་ཡོད་པ་ལྟ་བུར་གསུངས་པ་ནི། དགག་གཞི་བུམ་པས་དག་པའི་ས་ཕྱོགས་དང་། དེའི་
སྟེང་དུ་བུམ་པ་བཀག་པའི་ཆ་གཉིས་ཀ་བུམ་མེད་ཡིན་པ་ལྟར། གང་དུ་འགོག་པའི་གཞི་

འགྲེལ་མཆན་སྐབས་དང་པོ། 132 རྣམ་མཁྱེན།
དེ་བཞིན་ཉིད་ཀྱི་སྟེང་དུ་གང་གིས་འགོག་པ་ལམ་གྱིས། གང་འགོག་པ་སྤང་བྱ་འགོག་པའི་
ཆ་ནས་འཇོག་པས། དགག་གཞིའི་ཆ་ནས་སྟོང་ཉིད་དུ་འཇོག་གི། སྤང་བྱ་བཀག་པའི་ཆ་
ནས་སྟོང་ཉིད་དུ་མི་འཇོག་པའི་དོན་ཡིན་གྱི། དེ་ལ་སྟོང་ཉིད་ཀྱིས་མ་ཁྱབ་གསུངས་པ་མིན་
ཏེ༑ འོག་ཏུ་ཐོགས་འགྲེལ་གྱི་བཤད་པ་བཀོད་ནས། སེམས་ཀྱི་རང་བཞིན་དྲི་བྲལ་དུ་གནས་
གྱུར་པ་འགོག་བདེན་དུ་འདོད་དགོས་སོ། །ཞེས་ཐལ་འགྱུར་བ་དང་ཁྱད་པར་མེད་པར་གསུངས་
ལ༑ དེ་སྟོང་ཐུན་ལས། འགོག་བདེན་དེ་བཞིན་ཉིད་དུ་འདོད་པ་ལ་དབུ་སེམས་ཀྱི་མཁས་
པ་སུ་ཡང་མི་མཐུན་པ་མེད་པར་གསུངས་པ་ལྟར་ཡིན། དེ་སེམས་ཙམ་པའི་ལུགས་ཡིན་
ལ༑ རང་རྒྱུད་པས་ཀུན་རྫོབ་བདེན་པར་བཞེད་པ་རྣམ་བཤད་ལྟར་ཡིན་པར་བསོད་གྲགས་
པས་གསུངས་པ་ལེགས་སོ། །ལམ་བདེན་ལ། ཀུན་བཏུས་ལས། ལམ་རྣམ་པ་ལྔ་སྟེ། ཞེས་
པ༑ ལམ་བདེན་འཁོར་དང་བཅས་པའི་སྐབས་ཡིན་པར་དེའི་འགྲེལ་བར་གསུངས་ལ། བུ་
སྟོན་གྱིས། མི་སློབ་ལམ་དང་ཚོགས་སྦྱོར་ལ་ལམ་བདེན་གྱི་ཁྱད་ཆོས་བཞི་དང་དག་གསལ་
གཉེན་གསུམ་མ་ཚང་བས་ལམ་བདེན་མིན་ཟེར་བ། གསེར་ཕྲེང་དུ། རྒྱུད་བླ་མའི་འགྲེལ་
བ་དང༌། སུམ་ཅུ་རྩ་དགུ་དག་ཏུ་བཞེད། །ཞེས་སོགས་ལུང་དང༌། སངས་རྒྱས་སར་སྤང་
བྱ་འཇོམས་པས་མཐུ་ཐོགས་པ་མེད་པ་མངའ་བས་རིག་པ་དང༌། གདུལ་བྱ་ཐར་བར་འབྱིན་
པས་ངེས་འབྱིན་དང༌། སེམས་ཕྱིན་ཅི་མ་ལོག་པར་བསྒྲུབ་པས་སྒྲུབ་པ་ཡོད་པར་རིགས་
པས་སྒྲུབ་ལ། ཚོགས་སྦྱོར་ལམ་བདེན་མིན་ཀྱང་། ས་བོན་སྤོང་མི་ནུས་པ་དང་བདག་མེད་
དོན་སྤྱི་ཙམ་གྱིས་རྟོགས་པས་ལམ་མིན་ཟེར་བར། མངོན་གྱུར་ལ་སྤང་བྱ་མིན་དགོས་པ་
དང་། ལྐོག་གྱུར་ཡིན་ན་མ་རྟོགས་པས་ཁྱབ་པ་དང༌། སོ་སྐྱེ་ལ་ལམ་ཞུགས་མེད་པར་ཐལ་
བ་སོགས་ཀྱིས་བཀག་གོ།གསེར་ཕྲེང་དུ། མཚན་ཉིད་ཀྱི་སྐབས་རྣམ་པ་བཅུ་དྲུག་གསུངས་
ཤིང་། རྟོགས་སྣང་དུ། མཚན་ཉིད་ནི། མི་རྟག་སོགས་མཚན་ཉིད་བཞིའི་སྒོ་ནས་ཤེས་
པར་བྱ་བའི་ཟག་བཅས། ཞེས་དང༌། ཕྱི་མ་གསུམ་ལ། དེའི་རྣམ་པར་དཔྱད་ནས་སྤང་

འགྲེལ་མཆན་སྐབས་དང་པོ། 133 རྣམ་མཁྱེན།
བར་བྱ་བ། མངོན་དུ་བྱ་བའི་བྲལ་བ། བརྟེན་པར་བྱ་པའི་ཟག་མེད་ཡེ་ཤེས། ཞེས་གསུངས་
པས། རོལ་མཚོ་ལས། ཀུན་ཉོན་ཕྱོགས་ཀྱི་བདེན་པ་གང་ཞིག་མི་རྟག་སོགས་བཞིས་ཁྱད་
པར་དུ་བྱས་པའི་རབ་ཏུ་ཕྱེ་བ། སྡུག་བདེན་ཀྱི་མཚན་ཉིད། སོགས་སུ་གསུངས་ལ། སྒོ་
མང་དང་བློ་གླིང་གི་ཡིག་ཆར་མཚན་ཉིད་བཞག་པ་ནི། གསེར་ཕྲེང་ལས། གཞན་ཡང་
བསྡུ་བར་སྡུག་བསྔལ་གྱི་བདེན་པའི་དོན་གང་ཞེ་ན། སྨྲས་པ། ཉོན་མོངས་པ་ལས་བྱུང་
བའི་འདུ་བྱེད་ཀྱི་དོན་ནོ། །ཞེས་པ་ནས། འདི་དག་གི་མཚན་ཉིད་གོ་བར་བྱའོ། །ཞེས་པ་
ལྟར་ཡིན་ལ། བསོད་གྲགས་པས། འཁོར་བས་བསྡུས་པ་སྦྱར་བས་སྣོད་ཀྱི་འཇིག་རྟེན་འཁོར་
བས་བསྡུས་པར་འདོད་དམ་དཔྱད། རང་གི་བྲལ་བྱའི་སྡུག་ཀུན་གང་རུང་ཞི་བའི་སོ་སོར་
བརྟགས་འགོག་འགོག་བདེན་དང༌། བཞེད་དོན་གསུམ་གང་རུང་སྒྲུབ་པའི་འཕགས་ལམ་
ལམ་བདེན་གྱི་མཚན་ཉིད་དུ་བཞག་ན་ལེགས་སོ། །གསེར་ཕྲེང་དུ། ལོག་འཛིན་བཅུ་དྲུག་
གི་གྲངས་ལ་བདག་གི་དང་བདག་ཏུ་ལྟ་བ་གཉིས་བགྲངས་པ་ནི། རྣམ་འགྲེལ་ལས། བདེ་
དང་ང་དང་ངའི་ཞེས་སོགས། །ཞེས་པ་ལྟར་ཡིན་ལ། བསྡུ་བ་སོགས་ལས་གཙང་འཛིན་
བགྲང་བ། ཕུང་སོགས་བདག་ལས་དོན་གཞན་པའི་གཙང་བར་འཛིན་པ་ལ་བྱས་ན་སྟོང་
བའི་ལོག་འཛིན་དུ་བྱས་ཆོག་པ་མཆན་དུ་གསུངས་པས། སྡུག་བསྔལ་གྱི་ལོག་འཛིན་དུ་
གསུངས་པ་དང་ཡང་མི་འགལ་ལོ། །ལོག་ཞུགས་ལྷག་མ་གསེར་ཕྲེང་ལྟར་ལ། བདེན་པ་
ཕྱི་མ་གསུམ་གྱི་ལོག་འཛིན་ནི། དང་པོ་གསུམ་རྒྱང་ཕན་དང༌། དུས་རྟག་པ་གཅིག་བུར་
འཛིན་པ་བྱེ་བྲག་པ་དང་། རང་བཞིན་གྱི་རྣམ་འགྱུར་དུ་འཛིན་པ་གྲངས་ཅན་པ་དང༌། བློ་
གཡོ་བ་སྔོན་དུ་བཏང་བ་དབང་ཕྱུག་པ་དང༌། སྡུག་བསྔལ་ཐར་བ་དང་བསམ་གཏན་གྱི
བདེ་བ་གྱ་ནོམ་པར་འཛིན་པ་རྒྱལ་དཔོག་པ་སོགས་མང་བོ་དང་། འགོག་ལམ་གྱི་ལོག་འཛིན་
ཐ་མ་གཉིས་རྒྱལ་དཔོག་པ་དང་། བདག་མེད་རྟོགས་པའི་ལམ་ངན་པ་དང༌། དེ་ལས་གཞན་
ལམ་དུ་འཛིན་པ་གཉིས་ཕྱི་རོལ་བ་ཕལ་ཆེར་དང་སྦྱར་རོ། །རྣམ་བཤད་ལས། ཀུན་འབྱུང་

འགྲེལ་མཆན་སྐབས་དང་པོ། 134 རྣམ་མཁྱེན།
གི་ལོག་འཛིན་ཕྱི་མ་གཉིས་གོ་བཟློག་པ་ནི་རྐྱེན་རབ་སྐྱེ་ཟེར་པས་རིམ་པའོ། །གཅིག་ཐ་དད།
གསེར་ཕྲེང་དུ་གསུངས་པ་བུ་ཊིཀ་ལྟར་བཀོད་པ་ལས་རང་ལུགས་མིན་ཏེ། གཅིག་པ་བཀག་
པའི་ཐ་དད་མེད་ལ། འགོག་བདེན་རང་གི་སྟོང་གཞིའི་ལམ་བདེན་དང་ངོ་བོ་གཅིག་ཡིན་
ལ༑ འགོག་ལམ་གཉིས་སྡུག་ཀུན་གཉིས་དང་ངོ་བོ་ཐ་དད་ཡིན་ནོ། །རྗེས་ཐོབ་ཀྱི་ལམ་
བདེན་ནི། སྡུག་བདེན་དང་མི་འགལ། ཞེས་པ། ལུང་སྙེ་ལས། ལམ་ཟག་བཅས་དང་
སྡུག་ཀུན་ངོ་བོ་གཅིག་པ་སྲིད་དོ། །ཞེས་དང༌། ཟག་བཅས་འབྲས་བུས་བསྡུས་པ་དང་རྒྱུས་
བསྡུས་པ་སྡུག་ཀུན་གྱི་མཚན་ཉིད་དུ། གསུངས་པ་ལྟར་བྱས་པ་ལས་རང་ལུགས་མིན་ནོ།།
རོལ་མཚོ་ལས། ལམ་བདེན་དང་སྡུག་བསྔལ་མི་འགལ་བ་ལུང་དེའི་དོན་ཡིན་པའི། ཞེས་
པ་མི་འཐད་དོ། །གསེར་ཕྲེང་ལས། སྡུག་བསྔལ་དང་ལམ་གཉིས་འགལ་བར་ཡང་མ་ངེས་
ཏེ༑ ཞེས་པ་ལྟར། ཚོར་བ་ཡིད་མི་བདེ་ངོ་བོར་གྱུར་བའི་ལམ་བཞག་ཆོག་གོ །སྡུག་ཀུན་
གཉིས་ཀུན་ཉོན་དང་རྣམ་བྱང་ཕྱོགས་གཉིས་ཀར་བཞག་ཆོག་གམ་དཔྱད། གྲངས་ངེས་
ནི༑ རྟོག་ལྡན་གྱི་བླང་དོར་བྱ་བའི་གཞི་ཀུན་ཉོན་དང་རྣམ་བྱང་ཕྱོགས་གཉིས། རེ་རེ་ལ་
རྒྱུ་འབྲས་གཉིས་སུ་ངེས་པས་བདེན་པ་བཞིར་ངེས་ཀྱི། བུ་ཊིཀ་ལས། དབྱེ་གཞི་ནི། བདེན་
པ་ཙམ་མོ། །ཞེས་པ་ལྟར། གུང་རུས་འཕགས་པའི་བདེན་པ་དབྱེ་གཞིར་བཞག་པ། ཡིག་
ཆ་གསར་བས་བཀག་གོ །གོ་རིམ་ནི། མདོ་ལས། རྒྱུ་འབྲས་དོན་རིམ་གྱི་དབང་དུ་བྱས་
ནས་རྒྱུ་སྔོན་དང་འབྲས་བུ་ཕྱིས་བསྟན་པ། སྐབས་བཞི་བར། རྒྱུ་དང་ལམ་དང་སྡུག་བསྔལ་
དང་། །ཞེས་པ་ལྟར་ལ། འདིར་མཛོད་ལས། དེ་དག་ཇི་ལྟར་མངོན་རྟོགས་རིམ། །ཞེས་
པ་ལྟར། ཡུལ་ཅན་མངོན་རྟོགས་སྐྱེ་རིམ་གྱི་དབང་དུ་བྱས་ཏེ། ཐོག་མར་སྡུག་བདེན་གྱི་
ངོ་བོ་ནད་ལྟར་སྤང་བྱར་ཤེས་དགོས་པས་དང་པོ་དང་། དེ་ནས་དེ་སྤང་ནུས་མི་ནུས་རྒྱུ་ལ་
རག་ལས་པས་རྒྱུ་ཀུན་འབྱུང་སྤང་བྱར་གཉིས་པ་དང་། དེ་སྤོང་ནུས་སུ་མཐོང་བ་ན་སྡུག་
བསྔལ་འགོག་པའི་འགོག་བདེན་ཐོབ་ནུས་སུ་མཐོང་བས་དེ་གསུམ་པ་དང་། དེ་ནས་དེ་ཐོབ་

འགྲེལ་མཆན་སྐབས་དང་པོ། 135 རྣམ་མཁྱེན།
པ་ལམ་གོམས་པ་ལ་རག་ལས་པར་མཐོང་བས་ལམ་བདེན་བཞི་བར་བསྟན་ཏོ། །རྣམ་བཤད་
ལས། རྣལ་འབྱོར་བའི་རྒྱུད་ལ་བདེན་པ་བཞི་ལ་དམིགས་པའི་མཐོང་ལམ་སྐྱེ་བ་ན་ཡང་།
གོ་རིམ་དེ་དག་དང་མཐུན་པར་སྐྱེ་བ་ཡིན་ནོ། །ཞེས་པ་རྗེས་ཐོབ་ཏུ་ངེས་ཤེས་སྐྱེ་རིམ་མམ།
ཡང་ན་དངོས་སྨྲ་བ་ལྟར་གསུངས་དཔྱད།
རྟེན་དཀོན་མཆོག་གསུམ་ལ་གདམས་པ།
གཉིས་པ་རྟེན་དཀོན་མཆོག་གསུམ་ལ་གདམས་པ་ལ་གསུམ་དང་པོ། སངས་རྒྱས་
དཀོན་མཆོག་ལ་གདམས་པ་ནི། ༼ག༽སངས་རྒྱས་དང་བྱང་ཆུབ་དག་བདེན་སྟོང་དུའམ།
ལོ་ཆེན་ལྟར་རྣམ་མཁྱེན་དུ་མཚན་ཉིད་གཅིག་པ་ཉིད་ཀྱིས་སོ། །༼ཁ༽མཉམ་ཉིད་དེ་
ཇི་ལྟར་བསྟན་ན། སངས་རྒྱས་སུ་འཇོག་པར་བྱེད་པའི་ཆོས་ཀྱི་མཚན་ཉིད་རྣམ་པ་ཐམས་
ཅད་མཁྱེན་པ་ཉིད་མི་དམིགས་པ་ལ་སྟེ་མི་དམིགས་པར་བསྟན་པས་སོ། །དེ་མདོ་གང་
གིས་བསྟན་ན། བར་མ་ལས་གཟུགས་ལ་རྣམ་མཁྱེན་གྱིས་ཡུལ་ཅན་དང་དེས་རྣམ་མཁྱེན་
ལ་ཡུལ་དུ་དོན་དམ་པར་མི་སྦྱོར་བ་ནས། སོགས་པས་བསྡུས་པ། ལེའུ་བརྒྱད་མ་ལྟར་
ན༑ ཕུང་བོ་ཕྱི་མ་བཞི། སྐྱེ་མཆེད་བཅུ་གཉིས། ཕྱིན་དྲུག བྱང་ཕྱོགས་སྡེ་ཚན་བདུན།
སོ་རིག མི་འཇིགས་པ། མངོན་ཤེས། སྟོབས་བཅུ། མ་འདྲེས་པ་བཅོ་བརྒྱད་ཀྱི་བར་རྣམ་
མཁྱེན་ལ་མི་སྦྱོར་ཞེས་པས་ཡུལ་ཡུལ་ཅན་དུ་སྦྱོར་བ་བཀག་པ་དང་། ལེ་མང་ལྟར་ན། དེ་
སྟེང་ཁམས་བཅོ་བརྒྱད། ཁམས་དྲུག རྟེན་འབྲེལ་བཅུ་གཉིས། སྟོང་ཉིད་བཅུ་དྲུག བདེན་
པ༑ བསམ་གཏན། ཚད་མེད། གཟུགས་མེད། རྣམ་ཐར། མཐར་གནས་སྙོམས་འཇུག
སྟོང་མཚན་སྨོན་མེད་ཀྱི་ཏིང་ངེ་འཛིན། གཟུངས་ཀྱི་སྒོ། བྱམས་པ་ཆེན་པོ། སྙིང་རྗེ་
ཆེན་པོ་སོགས་ཀྱང་ཡོད་པས། ཉ་ཊིཀ་ཏུ། དེ་ལྟར་གསུངས་སོ། །སངས་རྒྱས་དང་། རྣམ་
མཁྱེན་ཕན་ཚུན་མི་སྦྱོར་ཞེས་པས། སངས་རྒྱས་མཚོན་བྱ་དང་རྣམ་མཁྱེན་མཚོན་བྱེད་

འགྲེལ་མཆན་སྐབས་དང་པོ། 136 རྣམ་མཁྱེན།
དུ་ཕན་ཚུན་སྦྱོར་བ་བཀག་པ་དང༌། རྣམ་མཁྱེན་དང་བྱང་ཆུབ་ཕན་ཚུན་མི་སྦྱོར་ཞེས་པས།
བྱང་ཆུབ་དབྱིངས་དང་རྣམ་མཁྱེན་རིག་པར་སྦྱོར་བ་བཀག་སྟེ། མི་སྦྱོར་ཞེས་པས་བསྟན་
ལ༑ དེ་ལྟར་བསྟན་པའི་རྒྱུ་མཚན་ནི། ༼ཀ༽དམིགས་པར་བྱ་བ་ཡུལ་དང་དམིགས་
པར་བྱེད་པ་ཡུལ་ཅན་གཉིས་བདེན་སྟོང་དུ་མཉམ་པ་ཉིད་དུ་ཤེས་པའི་ཡེ་ཤེས་མཐར་ཐུག་
པ་སངས་རྒྱས་ཡིན་ནོ། །ཞེས་བྱ་བར་གདམས་པ་དང༌། ༼ང༽ ལོ་ཆེན་གྱི་ཊིཀ་ཆུང་
ལས། འདིས་ཀྱང་སངས་རྒྱས་སུ་བྱེད་པའི་ཆོས་ཀྱི་རང་བཞིན་དང་དེ་མཉམ་པར་ཤེས་པའི་
ཡེ་ཤེས་ཉིད་ཡིན་པ་དང་། དེའི་འཐད་པ་གསུམ་བསྟན་ཏོ། །ཞེས། དང་པོ་འགྲེལ་བས་
སངས་རྒྱས་སུ་བྱེད་པའི། ནས། མི་སྦྱོར་བས། ཞེས་པ་དང༌། མདོ། གཟུགས། ནས།
མ་འདྲེས་པའི་བར་སྦྱར། གཉིས་པ། དམིགས་པར་བྱ་བ་དང་སོགས་དང་། མདོ། སངས་
རྒྱས་རྣམ་མཁྱེན་བྱང་ཆུབ་གསུམ་མི་སྦྱོར་བ་སྦྱར། གསུམ་པར། སངས་རྒྱས་དང་། ནས།
གཅིག་པ་ཉིད་ཀྱིས། ཞེས་པ་དང་། མདོ། དེ་ཅིའི་ཕྱིར་སོགས་སྦྱར་ལ། བུ་ཊིཀ་གི མདོ་
སྦྱོར་ཚུལ་དང་པོ་གཉིས་རང་ལུགས་ལྟར་ཡིན་ལ། གསུམ་པར་རྒྱུ་མཚན་དང་རྒྱུ་མཚན་
ཅན་དུ་མི་སྦྱོར་ཞེས་བཤད། ཉ་ཊི ཀ་ལས། གཟུགས། ནས། རྒ་ཤིའི་བར་ཡུལ་ཡུལ་ཅན་
དང༌། ཕྱིན་དྲུག ནས། མ་འདྲེས་པའི་བར་རྒྱུ་འབྲས་དང༌། སངས་རྒྱས་བྱང་ཆུང་རྣམ་
མཁྱེན་གསུམ་མི་སྦྱོར་བ་རྒྱུ་མཚན་དང་རྒྱུ་མཚན་ཅན་དུ་བྱས་ནས། དེ་གནོད་འཇོམས་
ཀྱི་དོན་དུ་གསུངས་པས། གསེར་ཕྲེང་དུ་གནོད་འཇོམས་དྲངས་པའི་དོན་དེའོ། །མདོ་ནི།
ཤཱ་བུ་གཞན་ཡང་བྱང་ཆེན་ཤེར་ཕྱིན་ལ་སྤྱོད་ཚེ་གཟུགས་དང་རྣམ་མཁྱེན། ནས། ཤཱ་བུ་
བྱང་ཆེན་དེ་ལྟར་སྤྱོད་པ་ནི་ཤེར་ཕྱིན་ལ་བརྩོན་པར་བྱའོ། །ཞེས་པའོ། །གཉིས་པ་ཆོས་
དཀོན་མཆོག་ལ་གདམས་པ་ནི། ཐམས་ཅད་མཁྱེན་པ་ཉིད་གསུམ་གྱིས་ཡུལ་དུ་བསྡུས་
པའི་གཞིའི་དངོས་པོ་དང་གཉེན་པོ་ལམ་དང་རྣམ་པའི་གསལ་བ་མཐའ་དག་བསྡུམ་པ་
དག་གིས་བསྡུས་པའི་ཆོས་ཐམས་ཅད་བདེན་པའི་ངོ་བོ་ཉིད་མེད་དོ་ཞེས་བྱ་བར་འངོམས་

འགྲེལ་མཆན་སྐབས་དང་པོ། 137 རྣམ་མཁྱེན།
པ་དང་། མདོ་ནི། ཡུམ་གསུམ་དོན་བརྒྱད་ཀྱིས་མཐུན་པར་བསྟན་པ་ལས་གསུངས་པ་
ལྟར། བུ་ཉ་གཉིས་ཀྱིས། ཤཱ་བུ་གཞན་ཡང་བྱང་ཆེན་ཤེར་ཕྱིན་ལ་སྤྱོད་ཚེ་གཟུགས་དང་
དངོས་པོ་ཡོད་ཅེས་བྱ་བར་མི་སྦྱོར། ཞེས་སོགས་གཞི་ཤེས་དང་། ཤཱ་བུ་བྱང་ཆེན་ཤེར་
ཕྱིན་ལ་སྤྱོད་ཚེ་སྦྱིན་ཕར་གྱི་དོན་དུ་ཤེར་ཕྱིན་ལ་མི་སྤྱོད། ཞེས་སོགས་ལམ་ཤེས་དང་། དེ་
བཞིན་དུ་སྟོབས་བཅུའི་དོན་དུ། ཞེས་པ་མན་རྣམ་མཁྱེན་ལ་སྦྱར། ལོ་ཆེན་དང་རེད་མདའ་
བས། ལེ་མང་ལྟར་གྱི་མདོ་སྔ་མ་གཉིས་ཀྱི་མཚམས་འདྲ་ལ། གསུམ་པའི་འགོ་ཤཱ་བུ་བྱང་
ཆེན་ཤེར་ཕྱིན་ལ་སྤྱོད་ཚེ་བདུད་གླགས་ཚོལ་ཞིང༌། ཞེས་པ་ནས། མདོ་གསུམ་པའི་འགོ་
བཟུང་བ། ཉི་སྣང་ལས། དེ་ལྟར་སྤྱོད་པ་ནི། ཞེས་པ་དགོས་པར་བྱས་སྣང་ལ། ལེ་མང་
དུ༑ སེམས་ཅན་ཚད་མེད་མྱ་ངན་ལས་འདའ་བ་མདོ་སྔ་མའི་ནང་དུ་ཡོད་པས་ཡིན། ལེ་
བརྒྱད་མ་ལྟར་ན། ཤཱ་བུ་བྱང་ཆེན་དེ་ལྟར་ཤེར་ཕྱིན་ལ་སྤྱོད་པ་ནི་སེམས་ཅན་གཞལ་མེད།
ཅེས་སོགས་ནས། སྦྱར་ན་ཉི་སྣང་དང་འགྲིག་གོ། མཇུག་ཤེས་རབ་འཆལ་བའི་སེམས་
མི་བསྐྱེད་དོ། །ཞེས་པའི་བར་རོ། །མདོ་འདི་དག་གིས་ཡུལ་གཞི་ལམ་རྣམ་གསུམ་བདེན་
མེད་དུ་བསྟན་པས་ཡུལ་ཅན་མཁྱེན་གསུམ་བསྟན་པ་སློབ་དཔོན་གྱིས་དགོངས་པ་དང༌། ཆོས་
གང་གི་དོན་དུ་ཡུམ་ལ་སྤྱོད་པ་བཀག་པས་ཆོས་འདོད་ཆགས་དང་བྲལ་བ་བསྟན་པ་འཕགས་
པའི་དགོངས་བར་གསེར་ཕྲེང་གསུངས་སོ། །གསུམ་པ་དགེ་འདུན་དཀོན་མཆོག་ལ་གདམས་
པ་ནི། (༤) སངས་རྒྱས་དཀོན་མཆོག་གི་ཁོངས་སུ་གཏོགས་པ་ཉིད་ཀྱིས་སོ།།
(༣)དགྲ་བཅོམ་པ་ནི་འདིའི་དགེ་འདུན་དཀོན་མཆོག་ཏུ་མ་གཏོགས་པ་ཡིན་ཏེ།( ༢)རྩ་
བའི་གྲངས་དུ་ཞིག་ཅེ་ན། འབྲས་བུ་ལ་གནས་པ་དང་པོ་གསུམ་གྱི་མིང་ཅན་གསུམ་དང་
ཞུགས་པ་བཞིའི་མིང་ཅན་བཞིའི་བྱེ་བྲག་གིས་སྐྱེས་བུ་ཆེན་པོ་བདུན་པོ་རང་སངས་རྒྱས་
ཀྱི་མིང་ཅན་དང་ལྷན་ཅིག་སྟེ་བཅས་པའི་བརྒྱད་པོའོ། །(༥) ཡན་ལག་གི་དབྱེ་བ་དུ་
མ་ཡོད་དེ། དབང་བོ་རྟུལ་བོ་དད་པའི་རྗེས་འབྲང་ལ་སོགས་པ་ནས་བསེ་རུ་ལྟ་བུའི་མིང་

འགྲེལ་མཆན་སྐབས་དང་པོ། 138 རྣམ་མཁྱེན།
ཅན་གྱི་བར་ཡོད་པའི་བྱེ་བྲག་གིས་གྲངས་ཉི་ཤུར་ཚང་པའམ་ངེས་པའི་ཕྱིར། །(༡ )ཤེས་
རབ་ཀྱིས་བྱང་ཆུབ་དང་སྙིང་རྗེས་སེམས་ཅན་ལ་དམིགས་པས་བྱང་ཆུབ་སེམས་དཔའ།
སོ་སྐྱེའི་ས་ལས་རིང་དུ་སོང་བས་འཕགས་པ། བྱང་ཆུབ་ལ་བརྩོན་པས་སློབ་པ། རྫོགས་
བྱང་ལས་ཕྱིར་མི་ལྡོག་པ་རྣམས་ལ་ཐ་སྙད་དུ་གྲངས་སུ་བྱེད་ཀྱང་དོན་དམ་པར་སྐྱེ་བ་མེད་
པ་ཉིད་དུ་འཇུག་པར་བྱའོ་ཞེས་འདོམས་པའོ། །(༦) ལུང་འབོགས་པ་ཞེས་པ་མན་གསེར་
ཕྲེང་དུ་དོན་བསྡུ་བྱས་ལ། རྣམ་བཤད་ལས་སོ་སོར་སྦྱར་རོ། །ལུང་འབོགས་པ་དཀོན་
མཆོག་གསུམ་ལ་འདོམས་པ་དང༌། དགེ་འདུན་གྱི་མདོ་འོག་ཏུ་དགེ་འདུན་ཉི་ཤུ་བཤད་
སྐབས་སྦྱར་བ་ལས་ལོགས་སུ་མེད་དོ། །
སྐྱབས་གསུམ་ལ་དོགས་པ་གཅད་པ།
གསེར་ཕྲེང་ལས། མདོ་སྡེ་བ་ཡང༌། སྐྱབས་གསུམ་འཇོག་ཚུལ་འདི་དང་མཐུན་
ནོ༑ ༑ཞེས་གསུངས་པས། མཛོད་ལས། སངས་རྒྱས་དགེ་འདུན་བྱེད་པའི་ཆོས། མི་སློབ་
པ་དང་གཉིས་ཀ་དང་། །མྱ་ངན་འདས་ལ་སྐྱབས་སུ་འགྲོ། །ཞེས་པ་ལྟར། སངས་རྒྱས་
དཀོན་མཆོག་ལ་སངས་རྒྱས་ཀྱི་མི་སློབ་ལམ་དང༌། དགེ་འདུན་དཀོན་མཆོག་ལ། གསེར་
ཕྲེང་ལས། དགེ་འདུན་དུ་བྱེད་པའི་ཆོས་སློབ་པ་དང་སངས་རྒྱས་མ་གཏོགས་པའི་མི་སློབ་
པ་ལ་ཡིན་ཏེ། ཞེས་པ་ལྟར། སངས་རྒྱས་ཀྱི་མི་སློབ་ལམ་མ་གཏོགས་པའི་སློབ་མི་སློབ་
ཀྱི་ལམ་ཐམས་ཅད་དང༌། ཆོས་དཀོན་མཆོག་ལ། ཐེག་པ་གསུམ་གྱི་མྱང་འདས་རྣམས་
འཇོག་པ་ཉན་ཐོས་སྡེ་གཉིས་འདྲ་ལ། བྱེ་སྨྲ་སྔ་མས། སངས་རྒྱས་ཀྱི་གཟུགས་ཀྱི་ཕུང་བོ་
སྔ་ཕྱི་ཁྱད་པར་མེད་པས་སངས་རྒྱས་མིན་པར་འདོད་ལ། སངས་རྒྱས་བཅོམ་ལྡན་འདས་
སངས་རྒྱས་སུ་འདོད་པས་ནང་འགལ་ཡིན་ནམ་དཔྱད་ལ། ཁ་ཅིག་གིས། སངས་རྒྱས་
ལ་ངན་སེམས་ཀྱིས་ཁྲག་ཕྱུང་བས་མཚམས་མེད་དུ་མི་འགྱུར་བར་ཐལ་ཞེས་བར། བྱེ་སྨྲས་

འགྲེལ་མཆན་སྐབས་དང་པོ། 139 རྣམ་མཁྱེན
རྟེན་ལ་གནོད་པས་བརྟེན་པ་ལ་གནོད་པ་མིག་ལ་གནོད་པས་མིག་ཤེས་ལ་གནོད་པ་བཞིན་
ཟེར་བར། སློབ་དཔོན་གྱིས་གདགས་པ་ལས། མི་སློབ་པ་སངས་རྒྱས་སུ་བྱེད་པའི་ཆོས།
ཞེས་པས། རྟེན་ཕུང་བོ་དང་བརྟེན་པའམ་བྱེད་ཆོས་མི་སློབ་པ་དག་སངས་རྒྱས་སུ་བསྟན་
པས། དེ་བསྟན་བཅོས་ལ་ཀླན་ཀར་མི་འགྱུར་ལ། སངས་རྒྱས་དང་དགེ་འདུན་གྱིས་འཇིག་
རྟེན་པའི་ཡིད་མངོན་དུ་བྱས་པ་ན་སངས་རྒྱས་དང་དགེ་འདུན་མིན་པར་འགྱུར་ཏེ། དེ་ཚེ་
སློབ་མི་སློབ་ཟག་མེད་མེད་པའི་ཕྱིར། ཞེས་བཀག་ལ། བྱེ་སྨྲས་ཐོབ་པ་ཟག་མེད་ཡོད་པས་
སྐྱོན་མེད་ཅེས་ལན་བཏབ་པོ། །དེས་ན་སློབ་དཔོན་སོགས་བྱེ་སྨྲ་ཕྱི་རབས་པ་དང་མདོ་སྡེ་
བས་རྟེན་ཕུང་བོ་སངས་རྒྱས་དང་། སྡུག་བདེན་གཉིས་ཀར་འདོད་ཀྱང༌། སངས་རྒྱས་དཀོན་
མཆོག་ཏུ་མི་འདོད་ལ་སངས་རྒྱས་མ་གཏོགས་པའི་འཕགས་པ་རྣམས་དགེ་འདུན་ཙམ་དུ་འདོད་
དམ་དཔྱད། ཐེག་ཆེན་ལུགས་ཀྱི་སྐྱབས་གསུམ། རྒྱུད་བླ་མར། སྐྱབས་གསུམ་སོ་སོའི་ངོ་
བོ༑ གནས་སྐབས་ཀྱི་སྐྱབས་གསུམ། མཐར་ཐུག་གི་སྐྱབས་གཅིག དཀོན་མཆོག་གི་སྒྲ་
དོན་བཞི་གསུངས་པའི་དང་པོ་ལ། གསུམ་པོ་རེ་རེ་ལ་མདོར་བསྟན། རྒྱས་བཤད། བསྟན་
བཤད་སྦྱར་བ་གསུམ་གསུམ་གྱིས་བཤད་པས། དང་པོ་སངས་རྒྱས་དཀོན་མཆོག་གི་མཚན་
ཉིད་ནི། འདུས་མ་བྱས་སོགས་ཡོན་ཏན་བརྒྱད་དང་ལྡན་པའི་སྐྱབས་མཐར་ཐུག་བཞག་ལ།
ཡོན་ཏན་བརྒྱད་ནི། རང་བཞིན་རྣམ་དག་གི་ཡོན་ཏན་ངོ་བོ་ཉིད་སྐ་ཐོག་མར་སྐྱེ་བ་དབུས་
སུ་གནས་པ་མཐའ་མར་འཇིག་པ་བདེན་པར་མེད་པའི་འདུས་མ་བྱས་པ་དང་། གློ་བུར་རྣམ་
དག་འབད་རྩོལ་ཞི་བས་གཞན་དོན་ལྷུན་གྲུབ་དང་། འདུས་བྱས་ཀྱི་ཡོན་ཏན་ཇི་ལྟ་བ་རྟོགས་
པ་ནི་རང་གིས་སྟོང་ཉིད་གཟིགས་པ་ལྟར་ནང་ཕན་ཚུན་ཁོ་ན་ལས་གཞན་གྱིས་རྟོགས་མི་ནུས་
པ་དང་། ཇི་སྙེད་པ་མཁྱེན་པ་འགྲོ་བའི་ངང་ཚུལ་གཟིགས་ནས་དེའི་དོན་སྒྲུབ་པའི་ཐབས་
མཁྱེན་པ་དང༌། སེམས་ཅན་རྣམས་ཀྱིས་ཤེས་བྱ་མ་རྟོགས་པ་རྟོགས་ཕྱིར་སྟོན་པའི་བརྩེ་
བ་དང༌། མཁྱེན་བརྩེའི་རལ་གྲི་དང་རྡོ་རྗེའི་ལྟ་བུས་གདུལ་བྱའི་སྡུག་བསྔལ་གྱི་མྱུ་གུ་དང་

འགྲེལ་མཆན་སྐབས་དང་པོ། 140 རྣམ་མཁྱེན།
ལྟ་བའི་ནགས་ཀྱིས་བསྐོར་བའི་ཐེ་ཚོམ་གྱི་རྩིག་པ་འཇིག་པར་མཛད་པའི་ནུས་པའི་ཡོན་ཏན་
ཏེ༑ དང་པོ་གསུམ་རང་དོན་ཆོས་སྐུ་དང༌། ཕྱི་མ་གསུམ་གཞན་དོན་གཟུགས་སྐུ་སྤྲུལ་
བའི་ཐབས་ཏེ་བརྒྱད་དོ། །ཆོས་དཀོན་མཆོག་གི་མཚན་ཉིད་ནི། བསམ་མེད་སོགས་ཀྱི་
ཡོན་ཏན་བརྒྱད་དང་ལྡན་པའི་འཕགས་རྒྱུད་ཀྱི་རྣམ་བྱང་བདེན་པའོ། །གསེར་ཕྲེང་ལས།
ཆོས་དཀོན་མཆོག་ཀྱང་ཡོན་ཏན་བརྒྱད་དང་ལྡན་པའོ། །ཞེས་པ། རྒྱུད་བླ་ལྟར་ཡིན་པས།
རྗེ་བཙུན་པ་དང་བསོད་གྲགས་པས་དམན་ལམ་སྔོན་དུ་མ་སོང་བའི་ཐེག་ཆེན་མཐོང་ལམ་
བར་ཆད་མེད་ལམ་པ་འགོག་བདེན་གྱི་ཡོན་ཏན་དང༌། གྲོལ་བའི་ཡོན་ཏན་མི་ལྡན་པས།
ཆོས་དང་དགེ་འདུན་གྱི་མཚན་ཉིད་ལ་བརྒྱད་པོ་གང་རུང་སྦྱར་བ་ཁེགས་སོ། །ཡོན་ཏན་
བརྒྱད་ནི། རྟོག་པ་དང་སྒྲས་ཡོད་མེད་གཉིས་ཀ་གཉིས་མིན་ཏེ་མཐའ་བཞིར་དོན་དམ་པར་
བསམ་པ་དང་བརྗོད་དུ་མེད་ཅིང་། འཕགས་པའི་མཉམ་བཞག་གིས་ཇི་བཞིན་མཁྱེན་པས་
བསམ་མེད་དེ། རང་བཞིན་རྣམ་དག་གི་ཡོན་ཏན་དང་། ཟག་བཅས་ཀྱི་ལས་ཉོན་གཉིས་
ཅི་རིགས་ཞི་བས་གཉིས་མེད་དང་། དེ་གཉིས་ཀྱི་རྒྱུ་བདེན་འཛིན་དང་གཙང་བདེ་སོགས་
སུ་ཞེན་པ་ཅི་རིགས་མེད་པས་རྟོག་མེད་དེ། འདི་གཉིས། གློ་བུར་རྣམ་དག་གི་དང་། ལམ་
གྱི་ངོ་བོ་ཉོན་མོངས་ཀྱིས་དག་པ་དང༌། ཤེས་བྱའི་དེ་ཉིད་གསལ་བར་བྱེད་པ་དང་། དུག་
གསུམ་ཅི་རིགས་འཇོམས་པའི་གཉེན་པོའི་ཡོན་ཏན་ཏེ། དང་པོ་གསུམ་གང་ཞིག་ཆགས་
བྲལ་འགོག་བདེན་དང༌། ཕྱི་མ་གསུམ་གང་གིས་ཆགས་བྲལ་ལམ་བདེན་གྱི་ཡོན་ཏན་ཏེ།
བརྒྱད་པོ་སྒོ་མང་ཡིག་ཆར། མཐོང་ལམ་བར་ཆད་མེད་ལམ་པའི་རྒྱུད་ཀྱི་འགོག་བདེན་
གྱི་ཡོན་ཏན་ལ་དེའི་རྒྱུད་ཀྱི་བརྟགས་མིན་གྱི་འགོག་པ་བཞག་པ། དར་ཊི ཀ་ལས། ཀུན་
བཏགས་དང་ལྷན་སྐྱེས་ཀྱི་ས་བོན་ཅི་རིགས་པ་གཉེན་པོས་བཅོམ་པའི་སྒོ་ནས་ཞི་བ། ཞེས་
དང༌། རྩ་བར། གཉིས་མེད་རྟོག་མེད་པ། །ཞེས་རྒྱུད་ལ་མེད་ཙམ་ལ་བྱས་པ་ལྟར་ཡིན་
ནོ༑ ༑གསེར་ཕྲེང་ལས། དེ་ལྟར་ན་རྩ་བར་སྤྱིར་འགོག་པ་དང་དང་ལམ་ཙམ་ཞིག་ཆོས་

འགྲེལ་མཆན་སྐབས་དང་པོ། 141 རྣམ་མཁྱེན།
དཀོན་མཆོག་ཏུ་གསུངས་ཀྱང༌། ཐེག་ཆེན་གྱི་འགོག་ལམ་ལ་གཟུང་དགོས་ལ། ཞེས་པ།
རྒྱུད་བླ་མའི་དངོས་བསྟན་གཙོ་བོའི་དབང་དུ་བྱས་པར་སྒོ་མང་ཡིག་ཆར་གསུངས་པ་ལྟར་
རོ༑ ༑དགེ་འདུན་དཀོན་མཆོག་གི་མཚན་ཉིད་ནི། སྒོ་མང་བས། རིག་གྲོལ་གྱི་ཡོན་ཏན་
གཉིས་དང་ལྡན་པའི་འཕགས་པ་གསུངས་ལ། སེར་བློ་བས་གང་རུང་སྦྱར་ལ། ཐེག་ཆེན་
གྱི་དེའི་མཚན་ཉིད་ལ་ཡང་། རིག་གྲོལ་གྱི་ཡོན་ཏན་བརྒྱད་ལྡན་དང་གང་རུང་སྦྱར་རོ།།
གསེར་ཕྲེང་ལས། ཡོན་ཏན་དེ་བཞི་དང་ལྡན་པའི་ཕྱིར་མི་ལྡོག་པའི་བྱང་སེམས་སོ། །ཞེས་
པ་ནི། གྲོལ་བའི་ཡོན་ཏན་གསུམ་བླ་ན་མེད་པའི་ཡོན་ཏན་ཞེས་གཅིག་ཏུ་བསྡུས་པ་ཡིན་ལ།
དགེ་འདུན་ཡོན་ཏན་བརྒྱད་ལྡན་དུ་འཆད་པ་ནི་འོལ་སྤྱི་ཙམ་སྦྱར་དུ་རུང་ཡང་འགྲེལ་བས་
མ་བཤད་ཅིང་རྩ་བ་ལ་ཡང་སྔ་མ་ལྟ་བུར་མི་གསལ་བས་བདག་གིས་དོར་རོ། །ཞེས་པ། སྤྱི་
གཉིས་བགྲང་བ་སྔ་མ་གཉིས་ལྟར། རྩ་འགྲེལ་དུ་མི་གསལ་ལ། སོ་སོར་རང་རིག་པ། བུ་
ཉ་གཉིས་ཀྱིས། དེ་གཉིས་ཀྱིས་འཇིག་རྟེན་ལས་འདས་པའི་ལམ་རྟོགས་པ། ཞེས། སྔ་མ་
གཉིས་ཀྱི་སྤྱི་ཙམ་ལ་སྦྱར་བ་མི་འཐད་ཅིང༌། སྔར་གྱི་ཡོན་ཏན་བཞི་རྩ་འགྲེལ་གྱི་ཚིག་ལ་
གསལ་བས་ཡིན་གྱི། གཏན་མི་འཐད་ཅེས་པ་མིན་ཏེ། རྒྱུད་བླ་དར་ཊིཀ་ལས། དོན་བརྒྱད་
དེ༑ ཇི་ལྟ་བ་རིག་པ་དང༌། ནས། སྤྱི་གཉིས་བགྲངས་པས་རིག་པ་དང༌། རྣམ་པར་གྲོལ་
བའོ། །ཞེས་གསུངས་པའི་ཕྱིར། དེས་ན་ཕྱིར་མི་ལྡོག་པའི་བྱང་སེམས་གསུངས་པ། བློ་
ལྡན་ཕྱིར་མི་ལྡོག་པའི་ཚོགས། །ཞེས་པའི་དངོས་བསྟན་གཙོ་བོ་ཡིན་ལ། རྟོགས་སྣང་དུ།
ཇི་ལྟ་ཇི་སྙེད་ཀྱི་ཡེ་ཤེས་གཟིགས་པ་དག་པའི་བྱང་འཕགས་གསུངས་པ་རེད་མདའ་བ་ལྟར་
ཡིན་ནོ། །ཡོན་ཏན་བརྒྱད་ནི། གང་ཟག་དང་ཕུང་བོ་སོགས་སྐད་ཅིག་གིས་འགྱུར་འགྲོ་
བ་རྣམས་དོན་དམ་པར་ཞི་བར་མངོན་སུམ་དུ་རྟོགས་པའི་ཇི་ལྟར་རིག་པ་དང༌། ཇི་ལྟ་བ་
རྟོགས་པ་ལ་བརྟེན་ནས་ཐམས་ཅད་མཁྱེན་པའི་ཆོས་ཉིད་ཀྱིས་སེམས་ཅན་ཐམས་ཅད་ལ་
ཁྱབ་པར་རྟོགས་པ་ཇི་སྙེད་པ་རིག་པ་དང༌། ཆགས་ཐོགས་དམན་པའི་སྒྲིབ་པ་གསུམ་རེ་

འགྲེལ་མཆན་སྐབས་དང་པོ། 142 རྣམ་མཁྱེན།
རེ་ནས་ཁ་བྲི་བའི་སྒོ་ནས་སྔར་ལྟར་ཇི་ལྟ་ཇི་སྙེད་གཟིགས་པ་དག་པའི་ཡེ་ཤེས་ནང་རིག་པར་
འཇོག་སྟེ། རྩ་བར། ནང་གི་ནི། །ཡེ་ཤེས་གཟིགས་པ་དག་པའི་ཕྱིར། །ཞེས་དང་། ཐོགས་
འགྲེལ་ལས། དེ་ནི་འཕགས་པ་རྣམས་ཀྱིས་གཞན་དང་ཐུན་མོང་མ་ཡིན་པ་སོ་སོ་རང་གི་
འཇིག་རྟེན་ལས་འདས་པའི་ཡེ་ཤེས་ཀྱིས་གཟིགས་པར་འདོད་དོ། །ཞེས་དང༌། དར་ཊིཀ་
ལས། སྤངས་པའི་ཁྱད་པར་གྱི་ཆོས་ཡེ་ཤེས་གཉིས་དང་ལྡན་པ་ལ་ཕྱག་འཚལ་བས་ཡོན་
ཏན་དོན་དམ་པ་དང་ལྡན་པར་བསྟན་ལ། དེས་དམན་སྒྲིབ་ལས་གྲོལ་བར་བསྟན་ཏོ། །ཞེས་
གསུངས་པའི་ཕྱིར། ཐལ་འགྱུར་བའི་ལུགས་ལ། མཆན་ལྟར་བྱས་ན་ལེགས་སོ། །ཐལ་
འགྱུར་བའི་ལུགས་ལ། ཆགས་སྒྲིབ་བདེན་འཛིན་དང༌། ཐོགས་སྒྲིབ་ཤེས་སྒྲིབ་ཡིན་ལ།
རང་རྒྱུད་པའི་ལུགས་ནི། ཕར་ཕྱིན་ཟིན་བྲིས་ལས། ཆགས་སྒྲིབ་ཐོགས་སྒྲིབ་གཉིས་ཤེས་
སྒྲིབ་ལ་བྱེད་དེ། གཉིས་ཀ་མིང་གི་རྣམ་གྲངས་ཡིན་ཞེས་གསུངས་པ་ལྟར་ལ། དམན་སྒྲིབ་
ལ་ཉོན་སྒྲིབ་འཇོག་གོ །དམན་སྒྲིབ་ཡིན་ན་ཉོན་སྒྲིབ་ཡིན་པས་ཁྱབ་པ་མི་འཐད། ཅེས་
པ་ལྟར། ཉན་ཐོས་འཇིགས་སྲེད་དང་རང་རྒྱལ་བརྩེ་མེད་ཀྱི་སྒྲིབ་པ་དམན་སྒྲིབ་དང་ཤེས་
སྒྲིབ་ཏུ་འཇོག་གོ །ཐལ་འགྱུར་བས་ཐོགས་སྒྲིབ་ཅི་རིགས་ལས་གྲོལ་བ་ས་བརྒྱད་པ་ནས་
བཞག་པས། རྒྱུད་བླའི་དངོས་བསྟན་གཙོ་བོའི་དགེ་འདུན་ས་བརྒྱད་པ་ནས་དང༌། ཐེག་
ཆེན་གྱི་དགེ་འདུན་གྱི་མཚན་ཉིད་ལ་ཡང༌། རིག་གྲོལ་གྱི་ཡོན་ཏན་གཉིས་ལྡན་ཙམ་སྦྱར་
རོ༑ ༑གནས་སྐབས་ཀྱི་སྐྱབས་སམ་སྐྱབས་སྤྱིའི་དོན་ནི་སྔར་གྱི་སྐྱབས་གསུམ་འཇོག་ཚུལ་
དེ་དང་། ཐུན་མོང་བའི་མདོ་ལས། རྐང་གཉིས་རྣམས་ཀྱི་མཆོག་སངས་རྒྱས་ཞེས་སོགས་
གསུངས་པ་མི་མཐུན་པས། ཕྱི་མའི་དགོས་པ་དང༌། གང་ཟག་གང་ལ་ཡིན་ཞེས་པའི་ལན་
དུཿ༑ དགོས་པ། སྟོན་པ་སངས་རྒྱས་དང༌། དེའི་བསྟན་པ་ཆོས་དང༌། གཞན་གྱི་སྒྲ་ལས་
དགྲ་བཅོམ་ཐོབ་པའི་སློབ་མ་གསུམ་སོ་སོའི་འབྲས་སྐྱབས་སུ་ཤེས་ཆེད་དང་། གང་ཟག་
ཐེག་པ་གསུམ་གྱི་ལམ་དུ་ཞུགས་པ་གསུམ་དང་ལམ་དུ་མ་ཞུགས་ཀྱང་མཆོག་གསུམ་སོ་སོར་

འགྲེལ་མཆན་སྐབས་དང་པོ། 143 རྣམ་མཁྱེན
མཆོད་པ་སོགས་ཀྱི་བྱ་བ་བྱེད་པའི་མོས་པ་གསུམ་གྱི་དབང་དུ་བྱས་ནས་རྒྱུའི་སྐྱབས་སུ་བཞག་
པ་ཡིན་ནོ། །ཞེས། སྟོན་པ་བསྟན་པ་སློབ་དོན་གྱི། །ཞེས་སོགས་ཀྱིས་བསྟན་ཏོ། །མཐར་
ཐུག་གི་སྐྱབས་གཅིག་ཏུ་བསྟན་པའམ། རྣམ་བཤད་ལྟར་ཀུན་རྫོབ་དང་དོན་དམ་པའི་སྐྱབས་
ཆོས་
ཀྱི་ཁྱད་པར་ལ། སྤང་ཕྱིར་བསླུ་བའི་ཆོས་ཅན་ཕྱིར། །ཞེས་སོགས་ཀྱིས་རྟགས་དང་།
རྣམ་གཉིས་དང་འཕགས་པའི་ཚོགས། །ཞེས་པས་རྩོད་གཞི་དང༌། གཏན་གྱི་སྐྱབས་གནས་
མ་ཡིན་ཏེ། །ཞེས་པས་ཆོས་བསྟན་པས། སློབ་པའི་ལུང་གི་ཆོས་རྣམས་ནི། དོན་མངོན་
སུམ་དུ་རྟོགས་ཕྱིར་ཆེད་དུ་བསྟེན་དགོས་ཀྱང༌། དོན་མངོན་སུམ་དུ་རྟོགས་ནས་གཟིངས་
ལྟར་སྤང་པར་བྱ་བ་དང༌། རྟོགས་པའི་ཆོས་བར་ཆད་མེད་ལམ་ལྟ་བུ། ངེས་ངོའམ་ངོ་བོ་
ལ་དྲི་མས་སླད་པ་མེད་ཀྱང་། དོན་ལ་དྲི་མ་སྤངས་པ་མ་ཡིན་པས་དེར་སྣང་དེས་སྟོང་ཚོགས་
པའི་རྫུན་པས་བསླུ་བའི་ཆོས་ཅན་དང་། དམན་པའི་ལྷག་མེད་མྱང་འདས། རགས་པའི་
སྡུག་ཀུན་མེད་པའི་རབ་ཕྱེ་ཙམ་ཡིན་པ་དང༌། སློབ་པ་འཕགས་པ་རྣམས། ཤེས་སྒྲིབ་ཀྱི་
འཇིགས་པ་དང་བཅས་པས། གཏན་སྐྱབས་མིན་པར་སྒྲུབ་ཀྱི། བུ་རེད་མདའ་བ་སོགས་
ལམ་ལ་འདུས་བྱས་བསླུ་བའི་ཆོས་དང༌། གཉིས་པ་མཐར་ཐུག་གི་དུས་ན་མེད་པས་བསླུ་
བ་དང་། འགོག་བདེན་བུ་དང་རེད་མདའ་བས་ཉན་ཐོས་སྡེ་བའི་ལུགས་ལ་ལྷག་མེད་པ་མར་
མེ་ཤི་བ་ལྟར་གྱུར་བ་དང༌། ཉ་དང་རོང་ཊིཀ་པས་མེད་དགག་ཡིན་པས་སྒྲུབ་པ་སོགས་ཀྱི་
འཁྲུལ་གཞི་ནི། ཐོགས་འགྲེལ་ལས། འདུས་བྱས་ཀྱི་མཚན་ཉིད་དུ་རྟོགས་པ་གང་ཡིན་པ་
དེ་ནི་རྫུན་པ་བསླུ་བའི་ཆོས་ཅན་ཞེས་དང༌། ཉན་ཐོས་ཀྱི་ཚུལ་གྱིས་མར་མེ་རྒྱུན་ཆད་པ་
བཞིན་དུ་ཞེས་པ་ཡིན་ལ། དེ་ནི་འདུས་བྱས་ལམ་བདེན་དེ་ནི་ཞེས་འདུས་བྱས་ཆོས་ཅན་ལ་
སྦྱོར་ལ། ཕྱི་མ་ཉན་ཐོས་ལྷག་མེད་པ་ལ་བྱེད་ཀྱི་ཉན་ཐོས་ཀྱི་གྲུབ་མཐའ་མིན་ལ་མར་མེ་
ཤི་བ་ལྷག་མེད་ཀྱི་ཚེ་གཞན་དོན་རྒྱུན་ཆད་པའི་དཔེ་ཡིན་པ་དར་ཊིཀ་ལྟར་རོ། །དམ་པའི་
དོན་དུ་འགྲོ་བ་ཡི། །ཞེས་སོགས་ཀྱིས་ནི། འགྲོ་བ་ཡི་ཆོས་ཅན། དོན་དམ་པའི་སྐྱབས་

འགྲེལ་མཆན་སྐབས་དང་པོ། 144 རྣམ་མཁྱེན།
སངས་རྒྱས་ཉག་གཅིག་ཡིན་ཏེ། ཐུབ་པ་སངས་རྒྱས་ཀྱི་ཆོས་སྐུ་བརྙེས་པའི་ཕྱིར། ཞེས་
པས། རྒྱུ་སྐྱབས་དང༌། སློབ་པ་འཕགས་པའི་ཚོགས་ཀྱང་ཆོས་སྐུའི་མཐར་ཐུག་པར་འགྲོ་
བའི་ཕྱིར། ཞེས་པས། འབྲས་སྐྱབས་དང་དེས་སྐྱབས་གསུམ་ཚང་བར་བསྟན་ཏོ། །དཀོན་
མཆོག་གི་སྒྲ་དོན་ནི། རཏྣ་རིན་པོ་ཆེ་དང་དཀོན་མཆོག་གཉིས་ཀར་འཇུག་པའི་ནོར་བུ་རིན་
པོ་ཆེ་ལྟར་འབྱུང་བ་དཀོན་པ་དང༌། དྲི་མ་མེད་པས་འདོད་དོན་མི་སྒྲུབ་པའི་ཉེས་པ་མེད་
པ་དང༌། མངོན་ཤེས་སོགས་ཀྱི་མཐུ་དང་ལྡན་པས་ཕན་ཡོན་ཆེ་བ་དང་། འཇིག་རྟེན་གྱི་
དགེ་བ་ཀུན་གྱི་རྒྱུ་བྱེད་པས་རྒྱན་དུ་གྱུར་བ་ཕན་འདོགས་ཆེ་བ་དང༌། འཇིག་རྟེན་པའི་ལྷ་
སོགས་ལས་མཆོག་ཏུ་གྱུར་བས་ཟླ་མེད་པ་དང༌། བསྟོད་སྨད་སོགས་ཀྱིས་སྐྱབས་སུ་མི་མཛད་
པར་འགྱུར་བ་མེད་པ་སྟེ། ཆོས་མཐུན་དྲུག་གི་སྒོ་ནས། འབྱུང་བ་དཀོན་ཕྱིར་དྲི་མེད་ཕྱིར།།
ཞེས་སོགས་ཀྱིས་གསུངས་སོ། །དེ་ལྟར་སྐྱབས་གསུམ་གྱི་ཡོན་ཏན་དང་ཁྱད་པར་རྣམས་
ཤེས་པར་བྱས་ནས། ཇི་ལྟར་སྐྱབས་སུ་འགྲོ་བའི་ཚུལ་ནི། སྐྱེས་བུ་ཆུང་ངུས་ངན་འགྲོའི་
ཉེས་དམིགས་དང༌། འབྲིང་གིས་འཁོར་བ་སྤྱིའི་ཉེས་དམིགས་དང༌། ཆེན་པོས་རང་གཞན་
སྲིད་ཞིའི་མཐར་ལྟུང་བའི་འཇིགས་པ་རྣམས་དྲན་པ་དང༌། མཆོག་གསུམ་ལ་འཇིགས་པ་
དེ་ལས་སྐྱོབ་པའི་ནུས་པ་ཡོད་པར་ཤེས་པའི་རྒྱུ་གཉིས་ལ་བརྟེན་ནས། དཀོན་མཆོག་གསུམ་
ལ་བསམ་པ་ཐག་པ་ནས་བློ་ལྟོས་འཆའ་བའི་ཡིད་དམ་བཅའ་ཞིང༌། ལྷ་གཞན་ལ་ཕུགས་
ཀྱི་བློ་མི་གཏོད་པ་ནི་སྐྱབས་འགྲོ་དངོས་ཡིན་ལ། དེ་ནས་གཏན་ལ་དབབ་པ་བསྡུ་བ་ལས་
གསུངས་པའི་བསླབ་བྱ་བརྒྱད་དང༌། མན་ངག་ལས་འབྱུང་བའི་དགག་སྒྲུབ་ཀྱི་བསླབ་བྱ་
ལ་བསླབ་ན་དལ་འབྱོར་ལ་སྙིང་པོ་ཁྱད་པར་ཅན་བླངས་པ་ཡིན་ནོ། །འདིར་འགྲེལ་བའི་
དངོས་བསྟན་ཐེག་ཆེན་ཐུན་མོང་མ་ཡིན་པའི་སྐྱབས་གསུམ་དང༌། སངས་རྒྱས་སོགས་
དམིགས་དད་པ་དང་། །ཞེས་པས་སྤྱིའི་སྐྱབས་འགྲོའི་ཡུལ་བསྟན་པར་རྣམ་བཤད་གསུངས་
སོ༑ ༑གསུམ་པ་སྒྲུབ་པའི་ཁྱད་པར་གྱི་ཆོས་ལ་གདམས་པ་ལ་གསུམ། མི་མཐུན་ཕྱོགས་

རྣམ་མཁྱེན།
འགྲེལ་མཆན་སྐབས་དང་པོ། 145
མངོན་གྱུར་སེལ་བ་དང༌། ལམ་ཁྱད་པར་ཅན་སྒྲུབ་པ་དང༌། སྤང་བྱའི་ས་བོན་སེལ་བར་
གདམས་པའོ། །དང་པོ་ནི། རྩ་བར། སྦྱིན་སོགས་སྤྱོད་ཡུལ་བརྩོན་འགྲུས་དང་། །ཞེས་
པ་ལྟར། ཐེག་ཆེན་སྒྲུབ་པའི་གཙོ་བོ་བརྩོན་འགྲུས་ཡིན་ལ། དེའི་སྤང་བྱ་སྤྱོད་འཇུག་ལས།
ལེ་ལོ་ངན་ལ་ཞེན་པ་དང༌། །སྒྱིད་ལུག་བདག་ཉིད་བརྙས་པའོ། །ཞེས་པ་ལྟར། གསུམ་
ལས། དང་པོ་སྙོམས་ལས་འཛིན་པ་སྤོང་བྱེད་སྒྲུབ་པ་མི་ཉམས་པའི་རྒྱུ་ལ་གདམས་པ་ནི།
དུས་གང་གི་ཚེ་གདམས་ན། སྒྲུབ་པའི་བརྩོན་འགྲུས་བརྩམས་པ་ཉིད་ཀྱིས་སྔར་སེམས་
བསྐྱེད་ཀྱི་སྐབས་སུ་ཇི་》སྐད་བཤད་པའི་དོན་རྒྱུའི་སེམས་བསྐྱེད་དང་དེས་འཕངས་པའི་གཞན་
དོན་དང་བྱང་ཆུབ་སོགས་སྒྲུབ་པ་ལ་ནན་ཏན་བྱེད་པ་ལ་སྟེ་བྱེད་པའི་དུས་ནའོ། །དགོས་
པ་ནི། ལུས་ལ་སོགས་པས་བསྡུས་པའི་ངག་དང་ཡིད་ཀྱི་བྱ་བ་དམན་པ་ལ་ཆགས་པས་
བསོད་ནམས་ཉམས་པར་བྱེད་པས་བསོད་ཉམས་ཉིད་ཀྱིས་རྒྱུ་ལས་དབང་རྟུལ་ལ་ལ་གནས་
སྐབས་ཀྱི་བདེ་བ་ཕྲ་མོའི་རྒྱུ་བྱ་བ་ངན་པ་ལ་མངོན་པར་ཞེན་པར་འགྱུར་བས་དེ་སྤང་བའི་
ཆེད་དུའོ། །གང་ལ་ན། བྱ་བ་ངན་པ་དེ་ལ། མ་ཞེན་པའམ་མ་ཆགས་པའི་བརྩོན་འགྲུས་
ལའོ། །ཚུལ་ཇི་ལྟར་ན། ལུས་ལ་སོགས་པས་ངག་དང་ཡིད་ཀྱི་བདེ་བ་དམན་བདེ་དག་
བདེན་པའི་ངོ་བོ་ཉིད་མེད་པར་བསྟན་པའི་འདོམས་པ་དང་། མདོ་ནི། དེ་སྐད་ཅེས་
བཀའ་སྩལ་བ་དང་ཤཱ་བུས་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་བྱང་ཆེན་
ལུས་ཀྱི་ལས་ཁ་ན་མ་ཐོ་བ་དང་། ནས། དེ་དག་ནི་སུས་ཀྱང་ཐུབ་པ་མེད་དོ། །ཞེས་པའོ།།
གཉིས་པ་སྒྲུབ་པ་འཕེལ་བའི་རྒྱུ་ལ་གདམས་པ་ནི། དུས་ནམ་གྱི་ནི། དུས་ཡུན་རིང་མོ་
སྐལ་བ་མང་བོ་ཞིག་ཏུ་ལམ་ལ་གོམས་པར་བྱས་ཀྱང་ཇི་ལྟར་འཚམ་པའི་འདོད་པའི་དོན་
བྱང་ཆུབ་སོགས་མ་གྲུབ་པའི་ཚེ་ནའོ། །དགོས་པ་ནི། དངང་བའམ་འཇིགས་པའི་རང་
བཞིན་ཅན་རློམ་སེམས་ལ་བརྟེན་ནས་སྒྲུབ་པ་བྱེད་པ་ལ་ཡོངས་སུ་སྐྱོ་ཞིང་སྒྱིད་ལུག་པར་
འགྱུར་བས་དེ་དགག་པའི་ཆེད་དུའོ། །གང་ལ་ན། ཡོངས་སུ་ངལ་བ་མེད་པའི་བརྩོན་

འགྲེལ་མཆན་སྐབས་དང་པོ། 146 རྣམ་མཁྱེན།
འགྲུས་ལའོ། །ཚུལ་ཇི་ལྟར་ན། ཀུན་རྫོབ་ཏུ་ཡིད་ཆད་པ་ཐབས་མིན་ལ་དོན་དམ་པར་
གཟུགས་ལ་སོགས་པ་ནས་ཡང་དག་པར་རྫོགས་པའི་བྱང་ཆུབ་ཀྱི་བར་འདྲེས་རྐང་བརྒྱ་
རྩ་བརྒྱད་ལ་རློམ་པ་མེད་པ་ཉིད་དུ་གྱིས་ཤིག་ཅེས་བསྟན་པའི་གདམས་ངག་དང་། མདོ་
ནི༑ གསོལ་བ། བཅོམ་ལྡན་འདས་བྱང་ཆེན་ཇི་ལྟར་སྤྱོད་པ་རྣམས་ཐུབ་པ་མ་མཆིས་ལགས།
ནས། ལུས་ཡོངས་སུ་འཛིན་པར་མི་འགྱུར་བ་དག་ཀྱང་ཡོད་དོ། །ཞེས་པའོ། །གསུམ་པ་
ཐེག་དམན་དུ་མི་ལྟུང་བའི་རྒྱུད་ལ་གདམས་པ་ནི། དགོས་པ་ཅིའི་དོན་དུ་ན། ཕྱོགས་བཅུ་
ན་བཞུགས་པའི་སངས་རྒྱས་ལ་སོགས་པས་བྱང་སེམས་ལས་དགོས་པའི་དོན་མི་འདྲ་བ་
རེ་རེའི་ཕྱིར་ལམ་སྒྲུབ་བྱེད་ཀྱི་ལུང་ནོད་པར་བྱ་ཞིང་དཀའ་སྤྱད་དགོས་ན། དེ་འདྲ་བདག་
གིས་མི་ནུས་ཞེས་སེམས་ཞུམ་པར་འགྱུར་བས་དེ་སེལ་བའི་ཕྱིར་དུའོ། །གང་ལ་ན། ཐེག་
ཆེན་གྱི་ལམ་ཡོངས་སུ་བཟུང་བའི་བརྩོན་འགྲུས་ལ། ཚུལ་ཇི་ལྟར་ན། ཆོས་རྣམས་རང་
བཞིན་གྱིས་མ་སྐྱེས་པ་ཉིད་དུ་བསླབ་པའི་གདམས་ངག་དང་། མདོ་ནི། ཤཱ་བུས་བཅོམ་
ལྡན་འདས་ལ་གསོལ་ཏོ། །བཅོམ་ལྡན་འདས་དེ་ལྟ་བུའི་ཡེ་ཤེས་དང་ལྡན་པས། ནས། སངས་
རྒྱས་ཀྱི་ཆོས་ཐམས་ཅད་ཀྱང་ཡང་དག་པར་རྗེས་སུ་མི་མཐོང་ངོ༌། །ཞེས་པའོ། །མདོ་
དང་པོས་བྱ་བ་དམན་པ་རྣམས་བདེན་པར་མེད་པས་ཞེན་བྱ་མིན་པ་དང་། གཉིས་པས་ཆོས་
རྣམས་བདེན་མེད་དུ་རྟོགས་ན་བྱ་བ་ངན་པར་སྐྱོ་མི་དགོས་པ་དང་། གསུམ་པས་བདེན་མེད་
རྟོགས་པའི་ཡེ་ཤེས་སྐྱེས་ན་འདུག་བཞིན་དུ་ཕྱོགས་བཅུའི་སངས་རྒྱས་ཐམས་ཅད་མཐོང་བས་
ཞུམ་མི་དགོས་པར་གསུངས་སོ། །
སྤྱན་ལྔ་ལ་གདམས་པ་དོགས་གཅོད་དང་བཅས་པ།
གཉིས་པ་ལ་གཉིས། སྒྲུབ་པ་ལ་རང་དབང་དུ་འཇུག་པའི་རྒྱུ་སྤྱན་ལྔ་ལ་གདམས་
པ་དང་། སྒྲུབ་པ་མྱུར་དུ་རྫོགས་པའི་རྒྱུ་མངོན་ཤེས་དྲུག་ལ་གདམས་པའོ། །དང་པོ་ནི།

འགྲེལ་མཆན་སྐབས་དང་པོ། 147 རྣམ་མཁྱེན།
གང་ལ་ན། ཕྱིན་དྲུག་སོགས་བསྒོམས་པའི་རྣམ་སྨིན་གྱི་ཤའི་མིག་དབང་ཁྱད་པར་ཅན་གྱིས་
བདག་རྐྱེན་བྱས་པའི་ཤའི་སྤྱན་དང༌། སྔོན་ཕྱིན་དྲུག་སོགས་བསྒོམས་པའི་ལས་ཀྱི་རྣམ་
པར་སྨིན་པ་ལས་བྱུང་བའི་ལྷའི་མིག་དབང་གིས་བདག་རྐྱེན་བྱས་པའི་གྷའི་སྤྱན་དང་།
ཤེས་རབ་ཀྱི་སྤྱན་དང་། ཆོས་ཀྱི་སྤྱན་དང༌། སངས་རྒྱས་ཀྱི་སྤྱན་ཏེ། དེ་ལྔ་མིང་
ངམ་མཚོན་བྱ་དང༌། ཕྱི་མ་ལྔ་དོན་ནམ་མཚན་ཉིད་ཡིན་པས། གྲངས་ཇི་ལྟ་བ་བཞིན་
དུ་སྦྱར་ན། རང་ཡུལ་དཔག་ཚད་བརྒྱ་ནས་སྟོང་གསུམ་ཚུན་ཆད་ཀྱི་གཟུགས་ཕྲ་རགས་
ཀྱི་དངོས་པོ་སོ་སོར་ངེས་པའི་སྤྱན་དང་། རང་ཡུལ་དུ་གྱུར་བའི་མནར་མེད་ནས་འོག་
མིན་བར་གྱི་རགས་པའི་སེམས་ཅན་ཐམས་ཅད་ཀྱི་འཆི་འཕོ་བ་དང་། སྐྱེ་བ་ཤེས་པའི་
ཡུལ་ཅན་དང༌། ཆོས་ཐམས་ཅད་ལ་བདག་ཏུ་ཅི་ཡང་རྣམ་པར་མི་རྟོག་པ་མངོན་སུམ་
དུ་རྟོགས་པའི་ཡུལ་ཅན་དང་། འཕགས་པའི་གང་ཟག་ཐམས་ཅད་ཀྱི་དབང་བོ་རྣོ་རྟུལ་
ལ་སོགས་པ་རྟོགས་པ་དང༌། ཇི་ལྟ་ཇི་སྙེད་ཀྱི་ཆོས་ཐམས་ཅད་རྣམ་པ་ཐམས་ཅད་དུ་
མངོན་པར་རྫོགས་པར་བྱང་ཆུབ་པའི་སྟེ་རྟོགས་པའི་ཡུལ་ཅན་ཏེ། དེ་ལྔ་ནི་རིམ་པ་བཞིན་
ནོ༑ ༑ཚུལ་ཇི་ལྟར་གདམས་ན། ཐ་སྙད་དུ་སྤྱན་ལྔ་རྒྱུད་ལ་བསྐྱེད་ཅིང༌། དོན་དམ་པར་
ཡུལ་ཡུལ་ཅན་དེ་རྣམས་དེ་བཞིན་ཉིད་དུ་རོ་གཅིག་པ་ཉིད་དུ་བསྒྲུབ་པོ་ཞེས་སློབ་པ་
སྤྱན་ལྔ་ལ་འདོམས་པ་དང་། མདོ་ནི། ཤཱ་བུ་བྱང་ཆེན་ཤེར་ཕྱིན་ལ་སྤྱོད་ཚེ། ནས།
སངས་རྒྱས་ཀྱི་མིག་གོ །ཞེས་པ། མིང་ལྔ་ལ་རྗེ་བཙུན་པ་དང་བསོད་གྲགས་པས་སྦྱར་བ་
ལེགས། དེ་མདོར་བསྟན་དང༌། གསོལ་བ་ནས། སངས་རྒྱས་ཀྱི་མིག་ཡོངས་སུ་དག་པའོ།།
ཞེས་པ་རྒྱས་བཤད་དང༌། ཤཱ་བུ་བྱང་ཆེན། །ནས། མིག་ལྔ་ལ་བསླབ་པའི་བྱང་ཆེན་བླ་
མེད་རྫོགས་བྱང་དུ་འཚང་རྒྱའོ། །ཞེས་པ་དོན་བསྡུ་བའོ། །ཤའི་སྤྱན་གྱི་མཚན་ཉིད་ནི།
ཤའི་མིག་དབང་ཁྱད་པར་ཅན་གྱིས་བདག་རྐྱེན་བྱས་པའི་རང་ཡུལ་དཔག་ཚད་བརྒྱ་སོགས་
ཀྱི་གཟུགས་ཕྲ་རགས་ཐམས་ཅད་མཐོང་བའི་ཆ་ནས་འཇོག་པ་གཞུང་ཐམས་ཅད་མཐུན་ལ།

འགྲེལ་མཆན་སྐབས་དང་པོ། 148 རྣམ་མཁྱེན།
ཤའི་མིག་དབང་ནི་རྟེན་ཤ་ཁྲག་དང་འདྲེས་པ་ལ་བྱེད་པས་ལྷ་དང་སངས་རྒྱས་ལ་མེད་ལ།
དེ་དག་གི་ཤའི་སྤྱན་གྱི་བདག་རྐྱེན་གྱི་ཤའི་མིག་སྐྱེ་བ་སྔ་མའི་རྒྱུད་ལ་འཇོག་གམ། ཡང་
ན་ཁོ་རང་གི་བདག་རྐྱེན་ལ་མེད་ཀྱང་རྫས་རྒྱུན་སྔ་མའི་བདག་རྐྱེན་ལ་ཡོད་པས་ཆོག་ཟེར་
རམ། ལྷའི་རྟེན་ལ་གསར་སྐྱེ་ཡོད་མེད་སོགས་དཔྱད། སྒོ་མང་ཡིག་ཆར་དེ་གཟུགས་སོགས་
ཡུལ་ལྔ་ལ་འཇུག་པའི་ཕྱིར། ཞེས་དང༌། རྣམ་བཤད་ལས། གཟུགས་ཕྲ་རགས་རྣམས་
མཐོང་བ་དང་། ཞེས་གསུངས་པས། སྤྱན་དང་པོ་གཉིས་ཀྱི་གཞལ་བྱ་ལ་ཁོ་རང་གི་བདག་
རྐྱེན་དབང་བོའི་ཡུལ་མི་དགོས་སོ། །དེར་མ་ཟད་སྤྱིར་མིག་ཤེས་ཀྱི་ཡུལ་ལ་ཁོ་རང་གི་བདག་
རྐྱེན་མིག་དབང་གི་ཡུལ་མི་དགོས་པའི་ཕྱིར་ཏེ། བུམ་པ་མི་རྟག་པ་དང་བུམ་མེད་སོགས་
ཡོད་པའི་ཕྱིར་རོ། །ཉི་སྣང་ལས། དེ་ནི་རྣམ་པར་སྨིན་པ་ལས་བྱུང་བ་ཉིད་ཀྱིས་ཡུལ་སོ་
སོར་ངེས་པ་ཉིད་ཡིན་པའི་ཕྱིར་རམ། ཤའི་མིག་ནི་བདག་པོའི་འབྲས་བུའི་ཡུལ་ཅན་ཡིན་
ལ༑ དེ་ཡང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱིས་བསྡུས་པའི་ཕྱིར་རོ།།
ཞེས་སོ། །བྱང་སེམས་ཀྱི་ཤའི་སྤྱན་གྱི་ཡུལ་ལ་སྟོང་གསུམ་ཚུན་ཆད་དུ་ངེས་པའི་རྒྱུ་མཚན་
གཉིས་ནི། རང་གི་ཡུལ་སྟོང་གསུམ་ཚུན་ཆད་དུ་སོ་སོར་ངེས་པ་ཡིན་ཏེ། རང་གི་བདག་
རྐྱེན་གྱི་མིག་དེ་ཕྱིན་དྲུག་བསྒོམས་པའི་རྣམ་སྨིན་ལས་བྱུང་བའི་ཕྱིར་དང༌། ཕྱིའི་ཡུལ་ལྔ་
ནང་གི་དབང་བོའི་དབང་གིས་གྲུབ་དགོས་པས་ཤའི་མིག་ཀྱང་རང་གི་བདག་འབྲས་ཀྱི་ཡུལ་
ཅན་ཡིན་ལ། འདོད་པའི་སེམས་ཅན་རྣམས་ཀྱི་ཐུན་མོང་གི་བདག་འབྲས་སམ། ལོངས་
སྤྱོད་བྱ་ལ་ཆགས་འཇིག་མཉམ་པའི་སྟོང་གསུམ་གཅིག་ལས་མེད་པའི་ཕྱིར་ཞེས་པའོ། །ལྔའི་
སྤྱན་ནི། གནོད་འཇོམས་ལས། ཏིང་ངེ་འཛིན་དང་སྙོམས་པར་འཇུག་པ་ཐམས་ཅད་ཤེས་
པ་ནི་ལྷའི་མིག་གོ །ཞེས་དང༌། མདོ་རྒྱན་འགྲེལ་ཆེན་ལས། རྣམ་སྨིན་ལས་བྱུང་བའི་
ལྷའི་མིག་ལ་བརྟེན་ནས་གཟུགས་མཐོང་བ་དང་བསམ་གཏན་སོགས་སྒོམས་སྟོབས་ཀྱིས་ཐོབ་
པའི་ལྷའི་མིག་ལ་བརྟེན་ནས་སྐྱེ་འཆི་སོགས་མཐོང་བ་གཉིས་བཤད་པ་ལྟར། ངོ་བོ་ཉིད་མེད་

འགྲེལ་མཆན་སྐབས་དང་པོ། 149 རྣམ་མཁྱེན།
པའི་མདོ་རྒྱན་བཤད་སྦྱར་དུ་ཡང་བཤད་ལ། ཀ་མ་ལ་ཤཱི་ལས་འདིས་གཉིས་པ་ལྟར་བཤད་
པས། གསེར་ཕྲེང་ལས། དེ་གསུམ་གྱིས་བསམ་གཏན་གྱིས་བསྒྲུབས་པ་བཤད་པ་འཕགས་
སེང་དང་མི་མཐུན་གསུངས་པ། ཉི་སྣང་ལས། སྤྱན་ལྔས་བསྡུས་པའི་ལྷའི་སྤྱན་གང་ཡིན་
པ་ནི་རྣམ་པར་སྨིན་པ་ལས་བྱུང་བ་ཡིན་ལ། མངོན་པར་ཤེས་པས་བསྡུས་པ་འདི་ནི་བསམ་
གཏན་མངོན་པར་འདུ་བྱས་པ་ལས་བྱུང་བ་ཡིན་ནོ། །ཞེས་ལྷའི་སྤྱན་དང་མངོན་ཤེས་ཀྱི་
ཁྱད་པར་བཤད་པ་ལྟར། འགྲེལ་བས་ཀྱང་གསུངས་པ་ཡིན་ནོ། །རྗེ་བཙུན་པ་དང་བསོད་
གྲགས་པས་ལྷའི་སྤྱན་དང་མངོན་ཤེས་དེ་གཉིས་ལས་བྱུང་བར་སྦྱར་ལ། སྒོ་མང་ཡིག་ཆར།
དེ་གཉིས་བདག་རྐྱེན་དབང་པོ་ལ་སྦྱར་བ་ལེགས་ཏེ། ཁོ་དགེ་བ་ཡིན་པས་ཐུན་མོང་གི་རྣམ་
སྨིན་ལས་བྱུང་བར་མི་རིགས་པའི་ཕྱིར་དང༌། འགྲེལ་ཆེན་ལས། རང་གི་ལས་ཀྱི་མཐུས་
དབང་བོ་དྭངས་མའི་མིག་ཐོབ་ནས། ཞེས་གསུངས་པའི་ཕྱིར། དེ་འདོད་པའི་སའི་བསྡུས་
ཀྱི་ཕྱིན་དྲུག་སོགས་བསྒོམས་པའི་རྣམ་སྨིན་ལ་ལྷའི་མིག་ཡོད་པས་མི་གཡོ་བའི་ལས་དང་
མིའགལ་ལ། ཤའི་མིག་གི་བདག་འབྲས་སྟོང་གསུམ་ཕན་མེད་པར་བཤད་པ། གཙོ་ཆེ་བ་
ཡིན་གྱི་ཁྱབ་པ་མ་ངེས་ཏེ། རྫུ་འཕྲུལ་དང་གཞན་ལ་བརྟེན་ནས་འོག་མིན་སོགས་མཐོང་
བ་ཡོད་པའི་ཕྱིར་རོ། །ཡིག་ཆ་གཞན་གྱིས་སྤྱན་ལྔའི་མཚན་ཉིད་ནི། སྣང་བ་གཉིས་ཀྱི་
ཚིག་ཟིན་ལྟར་བྱས་ནས། གནོད་འཇོམས་སོགས་ཀྱི་དེ་རང་ལུགས་མ་བྱས་ཀྱང་། སྒོ་མང་
ཡིག་ཆ་གསར་བས། གནོད་འཛོམས་དང་འགྲེལ་ཆེན་སོགས་ཀྱི་དེ་གསེར་ཕྲེང་ལས། དགག་
པ་མ་བྱས་པས། རང་ལུགས་བྱས་ཏེ། ཤའི་སྤྱན་གྱིས་གདུལ་བྱ་གང་དུ་གནས་པའི་གནས་
ཤེས་པ་དང༌། ལྷའི་སྤྱན་གྱིས་གདུལ་བྱ་གང་དུ་ཤི་འཕོས་ཏེ་སྐྱེ་བ་དང་དེར་སྐྱེ་བའི་རྒྱུ་སྙོམས་
འཇུག་སོགས་ཤེས་པ་དང༌། དེ་ཡང་འགྲེལ་ཆེན་ལས། གང་དུ་སྐྱེ་བ་དང་འདས་མ་འོངས་
ཀྱི་གཟུགས་མཐོང་། ཞེས་པ་ལྟར། དེའི་བདག་རྐྱེན་མིག་དབང་གིས་སྐྱེ་འཆི་བྱེད་པ་སོགས་
ཀྱི་ཁ་དོག་དང་དབྱིབས་སོགས་མཐོང་ལ། སྤྱན་གྱིས་དེའི་སྐྱེ་འཆི་དང་དེའི་རྒྱུ་སྙོམས་འཇུག་

འགྲེལ་མཆན་སྐབས་དང་པོ། 150 རྣམ་མཁན།
སོགས་མཐོང་ངོ་། །གསེར་ཕྲེང་ལས། གནོད་འཇོམས་གཉིས་སུ་འདི་ཡི་ངོས་འཛིན ལ་
ཐམས་ཅད་མཁྱེན་པའི་ཡེ་ཤེས་ནི་ཤེས་རབ་ཀྱི་མིག་གོ །ཞེས་བཤད་པ་ནི། ཆོས་གང་
ཡང་མི་ཤེས་པ་མེད་པ། ཞེས་པའི་མདོ་ལ་དགོངས་སོ། །ཞེས་པ་ལྟར། སྒོ་མང་ཡིག་
ཆར། གཟུགས་མཐོང་བའི་དེ་བཞག་པ་རྣམ་བཤད་ལས། གསུམ་པས་གདུལ་བྱ་གདུལ་
བའི་ཐབས་གནས་ལུགས་ཀྱི་དོན་མངོན་སུམ་དུ་ཤེས་ཤིང་། ཞེས་གདུལ་བྱ་འདུལ་བའི་ཐངས་
ཤེས་པ་ལ་བྱས་པའི་ཕྱིར། གསེར་ཕྲེང་དུ། འཕགས་སེང་གིས་ཅི་ཡང་མི་ཤེས་པ་དྲངས་
ནས། སྟོང་ཉིད་རྟོགས་པར་སྦྱར་པར་གསུངས་ཀྱང་། ད་ལྟའི་ཉི་སྣང་དང་ལེའུ་བརྒྱད་
མར་ཅི་ཡང་མི་ཤེས་པ་མེད་པ་དྲངས་པ། ཕྱིས་ལེ་མང་དང་བསྟུན་ནས་འགྱུར་བྱས་སམ་
སྙམ་མོ། །ཆོས་ཀྱི་སྤྱན་ལ། གནོད་འཇོམས་སུ། གནས་དང་གནས་མིན་མཁྱེན་པ་མ
གཏོགས་པའི་ཤེས་པ་དགུ་དང་། འགྲེལ་ཆེན་ལས། གསུང་རབ་ཡན་ལག་བཅུ་གཉིས་མཁྱེན་
པ་བཞག་པ། སྒོ་མང་ཡིག་ཆར་རང་ལུགས་བྱས་པ། རྣམ་བཤད་ལས། བཞི་བས་གྲོགས་
དང་ཆོས་བསྟན་པར་བྱ་བའི་གདུལ་བྱའི་དབང་བོའི་བྱེ་བྲག་རྣམས་ལེགས་པར་ཤེས་པ་དང་།
ཞེས་པ་ལྟར་ཆོས་སྒྲུབ་བའི་གྲོགས་དང་གདུལ་བྱའི་དབང་བོའི་རིམ་པ་རྟོགས་པར་གསུངས་
པས་ཤེས་པ་དགུ་འཇོག་ཚུལ་མཆན་ལྟར་ལ་གསུང་རབ་ཡན་ལག་བཅུ་གཉིས་ལ་བློའི་འཇུག་
པ་མྱུར་བུལ་གྱིས་འཇོག་པས་ཡིན་ནོ། །སངས་རྒྱས་ཀྱི་སྤྱན་དང་རྣམ་མཁྱེན་དོན་གཅིག་
གོ ༑སེམས་རྟེན་བསོད་གྲགས་པས་བསམ་གཟུགས་བརྒྱད་བཞག་ཀྱང༌། དང་པོ་གཉིས་
འདོད་པའི་མིག་ལ་བརྟེན་ཅིང་བསམ་གཏན་གྱིས་སྒྲུབ་པར་གསུངས་པས། འདོད་སེམས་
དང་བསམ་གཏན་ས་དྲུག་གང་རུང་དང༌། ཕྱི་མ་གསུམ་ས་བཅུ་གཅིག་ལ་བརྟེན་ཆོག་གོ།
ས་མཚམས། གསེར་ཕྲེང་ལས། དང་པོ་ཚོགས་ལམ་ནས་དང༌། ལྷའི་མིག་ཚོགས་ལམ་
ནས་ཐོབ་པ་ལ་སྐྱོན་མེད་ལ། གསུམ་པ་མཐོང་ལམ་མཉམ་བཞག བཞི་བ་མཐོང་ལམ་
རྗེས་ཐོབ། ཞེས་དང༌། ས་བདུན་པའི་ཡོངས་སྦྱོང་ཀྱི་མདོ་ལས། བྱང་ཆེན་ཐོགས་པ་མེད་

རྣམ་མཁྱེན།
འགྲེལ་མཆན་སྐབས་དང་པོ། 151
པའི་ཡེ་ཤེས་གང་ཞེ་ན། འདི་ལྟ་སྟེ། སངས་རྒྱས་ཀྱི་སྤྱན་ཐོབ་པ་གང་ཡིན་པ་སྟེ། ཞེས་
པ་ལྟར། སངས་རྒྱས་ཀྱི་སྤྱན་རྗེས་མཐུན་པ་ས་བདུན་པ་ནས་དང་། ལྔ་ག་སངས་རྒྱས་ཀྱི་
སར་ཡོད་པ། རྡོར་གཅོད་སོགས་ཀྱི་དགོངས་པར་གསུངས་པ་ལྟར། སྒོ་མང་ཡིག་ཆར།
ཆོས་ཀྱི་སྤྱན་མ་གཏོགས་དེ་ལྟར་གསུངས་ལ། ཆོས་ཀྱི་སྤྱན་མཐོང་ལམ་བར་ཆད་མེད་ལམ་
ནས་བཞག་གོ །རྣམ་བཤད་ལས། ལྷའི་སྤྱན་སྦྱོར་ལམ་དང༌། སངས་རྒྱས་ཀྱི་སྤྱན་རྗེས་
མཐུན་པ་ས་བརྒྱད་པ་ནས་བཞག་པ། བུ་ཉ་སོགས་ལྟར་བྱས་སོ། །བསོད་གྲགས་པས། སྤྱན་
དང་པོ་གཉིས་དངོས་ཐོབ་པའི་ཕྱི་རོལ་བ་བཞག་ཀྱང༌། ཤེས་རབ་ཀྱི་སྤྱན་ཉན་ཐོས་མཐོང་
ལམ་དུ་བཞག་ནས། ཆོས་ཀྱི་སྤྱན་དེ་ས་ཐོབ་ནས་བཞག་གོ།རྗེ་བཙུན་པས་ཀྱང་ལྷའི་སྤྱན་
དང་ཆོས་ཀྱི་སྤྱན་གཉིས་དེ་ལྟར་འདོད་དོ། །དེ་དག་གི་རྒྱུ། ཕྱིན་དྲུག་དང་རྫུ་འཕྲུལ་གྱི་
རྐང་བ་བསྒོམ་པ་ལ་ཡུམ་མདོ་དང་འགྲེལ་ཆེན་ལས་གསུངས་སོ། །དགོས་པ། སྒྲུབ་པ་
ལ་རང་དབང་དུ་འཇུག་ཆེད་དོ། །
མངོན་ཤེས་དྲུག་ལ་གདམས་པ་དོགས་གཅོད་དང་བཅས་པ།
གཉིས་པ་སྒྲུབ་པ་མྱུར་དུ་རྫོགས་པའི་རྒྱུ་མངོན་ཤེས་དྲུག་ལ་གདམས་པ་ནི། ཡུལ་
གང་ལ་ན། སྔ་མ་དྲུག་མིང་ངམ་མཚོན་བྱ་དང༌། ཕྱི་མ་དྲུག་དོན་ནམ་མཚན་ཉིད་ཡིན་
པས། སྔ་མ་དྲུག་ནི། སྤྲུལ་སྒྱུར་སྣ་ཚོགས་སྟོན་བྱེད་རྫུ་འཕྲུལ་གྱི་མངོན་ཤེས་དང་། གོང་
མའི་སས་བསྡུས་ཀྱི་ལྷའི་རྣ་དབང་གིས་བདག་རྐྱེན་བྱས་པའི་ལྷའི་རྣ་བའི་མངོན་ཤེས་དང་།
སྦྱོར་བའི་ཚེ་ན་ཕ་རོལ་གྱི་སེམས་ཤེས་ན་སྙམ་པས་གཞན་གྱི་སེམས་ཤེས་པའི་མངོན་ཤེས་
དང་། སྐྱེ་བ་སྔོན་མ་དྲན་པས་སྔོན་མཐའ་ལ་རྨོངས་པ་ཟློག་བྱེད་སྔོན་གྱི་གནས་རྗེས་སུ་
དྲན་པའི་མངོན་ཤེས་དང་། ཕྱི་མཐའ་ལ་རྨོངས་པ་ཟློག་བྱེད་ཚེ་འདིར་བསམ་གཏན་བསྒོམས་
སྟོབས་ཀྱིས་མངོན་པར་འདུ་བྱེད་པ་ལས་བྱུང་བའི་ལྷའི་མིག་དབང་ལ་བརྟེན་པས་ལྷའི་

འགྲེལ་མཆན་སྐབས་དང་པོ། 152 རྣམ་མཁྱེན།
མིག་གི་མངོན་ཤེས་དང༌། རང་རྒྱུད་ལྡན་གྱི་ཉོན་མོངས་ཟད་པ་མངོན་སུམ་དུ་རྟོགས་པས་
ཟག་པ་ཟད་པ་ཤེས་པའི་མངོན་པར་ཤེས་པ་དང་དྲུག་གོ།དོན་དྲུག་ནི། དང་པོ་བསམ་
གཏན་ས་དྲུག་གང་རུང་ལ་བརྟེན་ནས་ས་གཡོ་བ་ལ་སོགས་པས་བསྡུས་པ་གཅིག་ཏུ་གྱུར་
ནས་མང་བོ་དང་མང་བོར་གྱུར་ནས་གཅིག་དང་སྣང་བ་དང་མི་སྣང་བ་ཡང་མྱོང་བ་དང་
རྩིག་པ་དང་རྭ་བ་དང་རི་ལ་ཐད་ཀར་ཐོགས་མེད་དུ་འགྲོ་བ་དང༌། ནམ་མཁར་སྐྱིལ་ཀྲུང་
གིས་འགྲོ་བ་དང་ས་ལ་གྱེན་དུ་འབྱུང་ཞིང་འོག་ཏུ་འཛུལ་བ་དང་། ཆུ་ལ་བྱིང་བ་མེད་པར་
འགྲོ་བ་དང་དུ་བར་འཐུལ་ཞིང་མེ་འབར་བ་དང༌། ཉི་ཟླ་ལག་པས་བྱུང་ཞིང་ཚངས་པའི་
འཇིག་རྟེན་གྱི་བར་དུ་ལུས་ཀྱིས་དབང་སྒྱུར་བ་སོགས་བྱེད་ནུས་པའི་ཞི་ལྷག་ཟུང་འབྲེལ་དང༌།
སེམས་རྟེན་སྔར་ལྟར་དང་སྔར་གྱི་བདག་རྐྱེན་དེ་ལ་བརྟེན་ནས་རང་ཡུལ་འཇིག་རྟེན་གྱི་
ཁམས་ཐམས་ཅད་ན་གནས་པའི་སྒྲ་ཆུང་ངུ་དང་གཅིག་ཤོས་ཆེན་པོ་སོགས་མངོན་སུམ་
དུ་ཐོས་པའི་ཞི་ལྷག་ཟུང་འབྲེལ་དང་། སེམས་རྟེན་དེ་འདྲ་ལ་བརྟེན་ནས་རང་ཡུལ་གང་
ཟག་གཞན་གྱི་སེམས་འདོད་ཆགས་དང་བཅས་པ་ལ་སོགས་པ་མངོན་སུམ་དུ་ཡོངས་
སུ་ཤེས་པའི་ཞི་ལྷག་ཟུང་འབྲེལ་དང༌། སེམས་རྟེན་དེ་འདྲ་ལ་བརྟེན་ནས་རང་ཡུལ་རང་
དང་གཞན་གྱི་ཚེ་རབས་སྔ་མ་དུ་མ་མངོན་སུམ་དུ་རྗེས་སུ་དྲན་པའི་ཞི་ལྷག་ཟུང་འབྲེལ་
དང༌། སེམས་རྟེན་དང་བདག་རྐྱེན་སྔར་གྱི་དེ་འདྲ་ལ་བརྟེན་ནས་རང་ཡུལ་ཕྱོགས་བཅུའི་
བསྐལ་མ་བསྐལ་གྱི་སེམས་ཅན་གྱི་སྐྱེ་འཆི་དང་གཟུགས་ཕྲ་རགས་ཐམས་ཅད་མངོན་སུམ་
དུ་མཐོང་བའི་ཞི་ལྷག་ཟུང་འབྲེལ་དང༌། རང་རྒྱུད་ལྡན་གྱི་ཉོན་མོངས་པ་དང་ཤེས་བྱའི་
སྒྲིབ་པ་མངོན་གྱུར་བ་སྤང་བར་བྱེད་པ་མངོན་སུམ་དུ་རྟོགས་པའི་ཆ་ནས་བཞག་པའི་ཞི་
ལྷག་ཟུང་འབྲེལ་དེ། འདིར་དངོས་སུ་བསྟན་པའི་དེའི་དོན་དུ་བྱས་ན། གསེར་ཕྲེང་ལས།
འདི་ནི་སྒྲིབ་པ་གཉིས་ཀའི་ཟག་པ་ཟད་པར་བྱེད་པ་ལ་འགྲེལ་བས་བཤད་དོ། །ཞེས་དང༌།
སྒོ་མང་ཡིག་ཆར། འདིར་ནི་སྒྲིབ་གཉིས་མངོན་གྱུར་བ་ཟད་པ་ནི། བྱང་སེམས་རིགས་

འགྲེལ་མཆན་སྐབས་དང་པོ། 153 རྣམ་མཁྱེན།
ངེས་ལ་ཡོད་དེ། ཞེས་པ་ལྟར་ལ། དེ་ནི་མདོ་ལས། མངོན་པར་ཤེས་པ་དེས་ཀྱང༌། རྡོ་རྗེ་
ལྟ་བུའི་ཏིང་ངེ་འཛིན་ཐོབ་པར་བྱས་ནས་བག་ཆགས་ཀྱི་མཚམས་སྦྱོར་བའི་ཉོན་མོངས་པ་
ཐམས་ཅད་རབ་ཏུ་སྤོང་བར་བྱེད་དེ། ཞེས་པའི་དགོངས་པའོ། །ཚུལ་ཇི་ལྟར་ན། དེ་
དག་རྣམས་ཐ་སྙད་དུ་རྒྱུད་ལ་བསྐྱེད་ཅིང་དོན་དམ་པར་གཟོད་མ་ནས་ཞི་བ་ཉིད་དུ་རྟོགས་
པར་བྱའོ། །ཞེས་སྟོན་པའི་མདོ་རྣམས་མངོན་པར་ཤེས་པ་དྲུག་ལ་འདོམས་པའི་གདམས་
ངག་དང༌། མདོ་ནི། ཤཱ་བུ་ཤེར་ཕྱིན་ལ་སྤྱོད་པའི་བྱང་ཆེན་མངོན་པར་ཤེས་པའི་ཕར་
ཕྱིན་ཐོབ་སྟེ། རྫུ་འཕྲུལ་གྱི་རྣམ་པ་དུ་མ་མྱོང་བར་བྱེད། བརྩོན་ཞེས་པ་དང་བརྩེས་ཞེས་
པ་གཉིས་གང་འཐད་མདོ་ལ་བལྟ་དགོས། བརྩོན་པ་ནས། ཟག་ཟད་མངོན་ཤེས་མངོན་
པར་སྒྲུབ་པ་ཡིན་ནོ། །ཞེས་པའི་བར་གྱི། མངོན་ཤེས་སོ་སོའི་མཚམས་གསལ་ལ། རྒྱུ་
ཅིའི་ཕྱིར་གདམས་པ་ནི། ཤཱ་བུ་བྱང་ཆེན་ཤེར་ཕྱིན་ལ་དེ་ལྟར་སྤྱོད་ཅིང་མངོན་ཤེས་དྲུག་
རྫོགས་ཤིང་འཕེལ་ལོ། །ནས། རྣམ་པ་ཐམས་ཅད་མཁྱེན་པ་ཉིད་ཐོབ། ཅེས་པའི་བར་
དང་། ཕན་ཡོན་གྱི་དབང་དུ་བྱས་པ་ནི། ཤཱ་བུ་བྱང་ཆེན་ཤེར་ཕྱིན་ལ་སྤྱོད་ཚེ་སེམས་ཅན་
ལ་སྙོམས་པའི་སེམས་བསྐྱེད་དེ། ཞེས་པ་ནས། སངས་རྒྱས་བྱང་ཆུབ་ཀྱི་ཡན་ལག་ཅེས་
བྱ་བ་ཤ་སྟག་འཇིག་རྟེན་དུ་འབྱུང་བར་འགྱུར་རོའི། བར་ཉི་སྣང་ལྟར་རོ། །མངོན་ཤེས་
དང་པོ་ལྔའི་སེམས་རྟེན། གསེར་ཕྲེང་ལས། ཀུན་བཏུས་ལྟར། བསམ་གཏན་གྱི་དངོས་
གཞི་ལ་དང་། ཟག་ཟད་བསམ་གཏན་བཞི་བ་ལ་བརྟེན་པར་གསུངས་པ་ལྟར། རྗེ་བཙུན་
པ་བསོད་གྲགས་པ་གུང་རུ་སོགས་ཀྱིས་གསུངས་ལ། སྒོ་མང་ཡིག་ཆ་གསར་བར། མཛོད་
ལས། བསམ་གཏན་དག་གི་ལམ་རྣམས་སླ། །ས་གཞན་དག་གིས་དཀའ་བ་ཡིན། །ཞེས་
པ་དྲངས་ནས་སྐྱེ་སླ་བའི་དབང་དུ་བྱས་ན་སྔར་ལྟར་ཡིན་གྱི། སྐྱེ་དཀའ་བའི་དབང་དུ་བྱས་
ན་རྒྱུན་ཞུགས་ཉེར་བསྡོགས་ཀྱི་མངོན་ཤེས་ལ་བརྟེན་པས། དྲུག་ག་ལ་བསམ་གཏན་ས་དྲུག་
བཞག་པ། བདེ་བ་ཅན་གྱི་རྟེན་ཅན་གྱི་འབྲས་གནས་བཞི་གསུངས་པ་སོགས་དང་འགྲིག་

འགྲེལ་མཆན་སྐབས་དང་པོ། 154 རྣམ་མཁྱེན།
གོ ༑མཛོད་ལས། ཟད་པའི་མངོན་ཤེས་སྟོབས་བཞིན་ནོ། །ཞེས་པ་རྒྱུ་ལ་ཡོད་པའི་དབང་
དུ་བྱས་པ་ལས་ངོ་བོས་མིན་ནམ་དཔྱད། མདོ་སྡེ་རྒྱན་ལས། རྟེན་བསམ་གཏན་བཞི་བ་
དང༌། གནས་མི་རྟོག་ཡེ་ཤེས་ཀྱིས་ཟིན་པ་དང༌། རྣམ་གནས་སམ་ཐོབ་བྱེད་ཀྱི་སྦྱོར་བ་
ལུས་ཡང་བ་དང་། སྒྲས་ཁྱབ་པ་དང༌། བདག་གི་ལུས་འདི་འདྲ་ལ་སེམས་འདི་འདྲ་སྣང་
བའི་གཞན་ལ་ཡང་ལུས་འདི་ལྟ་བུ་ལྡན་པས་སེམས་འདི་འདྲ་ཡོད་སྙམ་པ་དང༌། ཡིད་ཤེས་
འགག་མ་ཐག་པ་ནས་ལུགས་ལྡོག་ཏུ་ཉིང་མཚམས་སྦྱོར་བའི་བར་སོགས་ཡིད་ལ་བྱེད་པ་དང་།
ཕྱོགས་ཀུན་སྣང་བས་ཁྱབ་པ་དང༌། ཆོས་རྣམས་བདག་མེད་དུ་ཡིད་ལ་བྱེད་པ་དྲུག་རིམ་
བཞིན་ནོ། །ཁྱད་པར་འདི་གསུམ་ནི། བྱང་འཕགས་ཀྱི་མངོན་ཤེས་ཀྱི་ཁྱད་པར་ཡིན་ནོ།།
སྔར་གྱི་མཚན་ཉིད་རྣམས་ལ་ཆ་བཞག་སོགས་ཡིག་ཆ་རྣམས་སུ་སྦྱར་རོ། །རྫུ་འཕྲུལ་གྱི་
མངོན་ཤེས་ནི་རང་གི་སྤྲུལ་བ་ལ་དམིགས་ལ། རྣ་བས་སྒྲ་དང་། སེམས་ཤེས་ཀྱིས་སེམས་
སེམས་བྱུང་གཉིས་ཀ་དང་། མདོར་དུག་གསུམ་སྲེད་པ་ཉེར་ལེན་ལྔ་དང་བཅས་པ་དང་བྲལ་
བ་བཅུ་དང༌། བསྡུས་འཕྲོ་གཉིས། རྒྱ་ཆེ་ཆུང་གཉིས། ཡང་པ་ཚད་མེད་གཉིས། མཉམ་
པར་བཞག་མ་བཞག་གཉིས། རྣམ་པར་གྲོལ་མ་གྲོལ་གཉིས། ཟག་པ་དང་བཅས་མ་བཅས་
གཉིས། ཉོན་མོངས་ཡོད་མེད་གཉིས། བླ་ན་ཡོད་མེད་གཉིས་སྟེ། སེམས་ཉེར་དྲུག་གསུངས་
སོ༑ ༑སྔོན་གནས་རྗེས་དྲན་གྱི་ཡུལ་ལ་རང་གཞན་གྱི་སྐྱེ་བ་སྔ་མའི་འདུག་གནས་མིང་རིགས་
རུས་ཁ་ཟས་སོགས་ཤེས་པར་མདོར་གསུངས་སོ། །གསེར་ཕྲེང་ལས། བྱེ་སྨྲ་རྣམས་སྔར་
རང་རང་གིས་མ་མྱོང་བ་དྲན་པར་མི་འདོད་དོ། །ཞེས་གསུངས་པས། དེའི་ལུགས་ལ། གཞན་
གྱི་དེ་མི་དྲན་ནམ་དཔྱད། །མིག་གི་མངོན་ཤེས་ཀྱིས་ཕྱི་མར་གང་དུ་སྐྱེ་བའི་རྒྱུ་དགེ་མི་དགེ་
དང་དེས་དབང་གིས་སྐྱེ་བ་དང་དེ་ནས་འཆི་འཕོ་བ་དང་དེའི་ཁ་དོག་བཟང་ངན་སོགས་ཤེས་
པར་མདོ་ལས་སོ། ལྷའི་སྤྱན་དང་འདི་གཉིས་ཀྱི་ཁྱད་པར། སྔ་མའི་བདག་རྐྱེན་སྔོན་ལས་
ཀྱི་རྣམ་སྨིན་དང་། འདིའི་དེ་ཚེ་འདིར་བསྒོམ་སྟོབས་ལས་བྱུང་བར་གསུངས་པ་སྤྱིར་ཙམ་

འགྲེལ་མཆན་སྐབས་དང་པོ། 155 རྣམ་མཁྱེན།
ལས་ཁྱབ་པ་མ་ངེས་སོ། །ཟག་ཟད་མངོན་ཤེས་ཀྱི་ཡུལ་ལ། ཡིག་ཆ་ཕལ་ཆེར་གྱིས། འགོག་
བདེན་དགོས་པར་བཤད་ལ། རྣམ་བཤད་ལས། ཉོན་མོངས་པ་དང་ཤེས་བྱའི་སྒྲིབ་པ་སྤང་
པར་བྱེད་པའི་ཐབས་དང༌། སྤངས་པའི་བྲལ་བ་མངོན་སུམ་ཏུ་ཤེས་པའི། ཞེས་པ། རེད་
མདའ་བ་ལྟར་ཡིན་ལ། གུང་རུས། རང་ཡུལ་ཉོན་མོངས་པའི་ཟག་པ་ཟད་པའི་ཐབས་མངོན་
སུམ་དུ་རྟོགས་པའི་ཆ་ནས་བཞག་གོ །རྗེ་བཙུན་པས། ཉོན་སྒྲིབ་སྤངས་པའི་མངོན་ཤེས་
དང་། བསོད་གྲགས་པས། རང་རྒྱུད་ཀྱི་ཟག་པ་ཟད་པ་མངོན་སུམ་དུ་རྟོགས་པ། ཞེས་
མཐོང་ལམ་ནས་བཞག་གོ །བྱེ་སྨྲས། མིག་རྣའི་མངོན་ཤེས་དབང་ཤེས་དང་རྣམ་གྲོལ་
ལམ་དུ་འདོད་དོ། །ཁྱད་པར་སོ་སྐྱེ་དང་ཉན་རང་གི་མངོན་ཤེས་ཀྱིས་རང་དང་རྟོགས་པ་
མཉམ་པ་དང་རང་ས་མན་ཆད་ལས་གོང་མ་མི་ཤེས་ལ། བྱང་སེམས་དག་ས་པའི་མངོན་
ཤེས་ཀྱིས་སངས་རྒྱས་སོགས་གོང་མ་རྣམས་ཀྱི་མཐུ་སོགས་ཤེས་པར། འབུམ་གྱི་གནོད་
འཇོམས་ལས་གསུངས་པ་ལྟར་ལ། དེ་ཡང་དེས་སེམས་ཤེས་ཀྱིས་བྱང་སེམས་གོང་འོག་
ཐམས་ཅད་ཀྱི་སེམས་གཅིག་ཅར་ཤེས་པ་དང༌། དེ་དག་སངས་རྒྱས་ཀྱི་མཐུ་བསམ་གྱི་མི་
ཁྱབ་པ་ལས་བྱུང་ཚུལ་ཤེས་པ་ལ་བྱ་ཡི་སངས་རྒྱས་ཀྱི་ཐུགས་ཤེས་པ་མིན་ཞེས་ན་འགྲེལ་
བའི་ཟིན་བྲིས་ལས། དེ་རྣམ་མཁྱེན་ཞིག་ཤེས་པ་ལ་བྱེད་ན། མངོན་ཤེས་མངོན་སུམ་ཡིན་
པས་མི་འཐད་ལ། ཞེས་པ་དང་འགྲིག་ལ། ལུང་དེ་མངོན་ཤེས་དྲུག་ག་ལ་སྦྱོར་དགོས་པས།
རྫུ་འཕྲུལ་གྱིས་སངས་རྒྱས་ཀྱི་སྐུའི་མཐུ་དང༌། རྣ་བས་གསུང་གི་མཐུ་དང༌། གཞན་རྣམས་
ཀྱིས་ཐུགས་ཀྱི་མཐུ་སོགས་ཐོགས་མེད་དུ་ཤེས་ཞེས་སྦྱར་ན། མདོ་རྒྱན་ལས། གསང་བའི་
གནས་ནི་རྣམ་གསུམ་རྟག་ཏུ་ཡང་དག་འཛིན་པའི་ཕྱིར། །ཞེས་དང༌། བྱང་སའི་མཐུའི་
ལེའུ་དང་འགྲིག་གམ་སྙམ་སྟེ་དེར་ལྟོས། ས་མཚམས་དང་པོ་ལྔ་ཕྱི་རོལ་བ་ལ་ཡང་ཡོད་
ལ༑ དྲུག་པ་རྗེ་བཙུན་པ་དང་གུང་རུས་རྟོགས་སྣང་ལྟར་དགྲ་བཅོམ་ཁོ་ནར་བཞག་ལ། སྒོ་
མང་ཡིག་ཆ་གསར་བས། བུ་ཉ་ལྟར་གསེར་ཕྲེང་དུ་ས་བརྒྱད་པ་ནས་བཞག་པ་རང་ལུགས་

འགྲེལ་མཆན་སྐབས་དང་པོ། 156 རྣམ་མཁྱེན།
བྱས་པ། བྱང་ས་ལས། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཟག་པ་ཟད་
པ་མཁྱེན་པ་གང་ཞེ་ན། ནས། བདག་དང་གཞན་དག་གི་ཟག་པ་ཟད་པ་ཐོབ་པའི་ཐབས་
ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ། །ཐབས་ཇི་ལྟ་བ་བཞིན་དུ་ཐབས་མ་
ཡིན་པ་ཡང་ཡང་དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ། །ཞེས་དང༌། བྱང་ཆུབ་སེམས་
དཔའ་ནི་དེ་དག་ཐམས་ཅད་མཁྱེན་ཀྱང་ཟག་པ་ཟད་པ་བདག་ཉིད་ཀྱི་མངོན་སུམ་དུ་མི་མཛད་
དོ༑ ༑ཞེས་པ་དང་ཡང་མཐུན་ནོ། །དགོས་པ། རྫུ་འཕྲུལ་གྱིས་གདུལ་བྱ་འདུལ་བར་
བྱེད་པ་དང༌། རྣ་བས་དེ་ལ་སྟོན་རྒྱུའི་ཆོས་ཉན་པ་དང༌། སེམས་ཤེས་ཀྱིས་སྣོད་བརྟགས་
པ་དང་། རྗེས་དྲན་གྱིས་ཚེ་རབས་སྔ་མ་ནས་སྟོན་པ་དང་གདུལ་བྱ་གང་ལ་འབྲེལ་སོགས་
དང༌། ལྷའི་མིག་གིས་ད་ལྟ་སྟོན་པ་སོགས་གང་ན་ཡོད་པ་དང༌། ཟག་ཟད་ཀྱིས་ཐར་བ་
ཐོབ་པའི་ཐབས་སོགས་མངོན་སུམ་དུ་ཤེས་ནས་སྟོན་པར་རྣམ་བཤད་ལས་གསུངས་སོ།།
གསེར་ཕྲེང་དུ་སེམས་ཅན་རྣམས་ཆོས་མཉམ་པ་ཉིད་ལ་འགོད་པ་སོགས་གསུངས་པ་ནི། མདོ་
ལས་གསུངས་པའི་ཕན་ཡོན་ནོ། །གསུམ་པ་སྤང་བྱའི་ས་བོན་སེལ་བར་གདམས་པ་ལ་གཉིས།
སྤང་བྱ་ཀུན་བཏགས་ཀྱི་གཉེན་པོ་མཐོང་ལམ་དང༌། ལྷན་སྐྱེས་ཀྱི་གཉེན་པོ་སྒོམ་ལམ་ལ་
གདམས་པའོ། །
མཐོང་ལམ་ལ་གདམས་པ།
དང་པོ་ནི། ཡུལ་གང་ལ་ན། མཐོང་བའི་ལམ་ཡུལ་བདེན་པ་བཞིས་བསྡུས་
པ་ཡུལ་ཅན་སྐད་ཅིག་མ་བཅུ་དྲུག་གི་ངོ་བོ་ཉིད་ཆོས་བཟོད་དང་རྗེས་སུ་ཤེས་པའི་བཟོད་
པ་བཞི་བཞི་དང༌། ཆོས་ཤེས་དང་རྗེས་སུ་ཤེས་པ་བཞི་བཞིའི་བདག་ཉིད་ལའོ། །གསེར་
གླིང་བས་བཅུ་དྲུག་ནི་མི་རྟག་སོགས་ཟེར་བ་མི་འཐད་དོ། །གང་ཟག་གང་གིས་ན་ནི་ལྷག་
མཐོང་ཐོབ་པའི་རྣལ་འབྱོར་བ་ཆོས་ཐམས་ཅད་བདེན་པའི་ངོ་ཉིད་མེད་པར་རྟོགས་པས་

འགྲེལ་མཆན་སྐབས་དང་པོ། 157 རྣམ་མཁྱེན།
སོ༑ ༑དེས་ཇི་ལྟར་བསྒོམ་ན། སྒྱུ་མ་མཁན་རང་གི་སྤྲུལ་བའི་སྒྱུ་མ་ལ་ཞེན་པ་མེད་པ་
བཞིན་དུ། ཆོས་ཐམས་ཅད་ལ་བདེན་པར་མངོན་པར་ཞེན་པ་མེད་པའི་ལུས་ཅན་ཏེ་
གཞི་ཅན་དུ་སྒོམ་པར་བྱེད་དོ། །དགོས་པ་གང་གིས་ན། མཐོང་ལམ་དེ་དོན་དམ་པར་
མེད་ཀྱང་ཐ་སྙད་དུ་དེས་སྤང་བར་བྱ་བའི་ཀུན་བཏགས་ཀྱི་དངོས་པོའི་གཉེན་པོ་ཉིད་དུ་
རྣམ་པར་སྒོམ་པར་བྱེད་དོ་ཞེས་སྟོན་པ་མཐོང་པའི་ལམ་ལ་འདོམས་པའི་གདམས་
ངག་དང༌། སྡུད་ཚིག་གོ །མདོ་ནི། བཅོམ་ལྡན་འདས་ཀྱིས་རབ་འབྱོར་བྱང་ཆེན་ལ་
ཤེར་ཕྱིན་ལས་བརྩམ་སྟེ་སྤོབས་པ་སྐྱེད་ཅིག ནས། རང་རྒྱལ་གྱི་ཡུལ་མ་ཡིན་ནོ་ཞེས་
པས་གཞན་ལ་སྟོན་པར་བསྐུལ་བ་རང་གིས་མི་སྒོམ་པ་དང་། རབ་འབྱོར་གྱིས་བསྟན་པ་
དེ་ཉོན་མོངས་མེད་པའི་མཆོག་དང་བྱིན་གྱིས་བརླབས་པ་ཤེས་ཕྱིར་མིན་ཞེས་བསྟན་ལ། དེ་
ནས་རབ་འབྱོར་གྱིས་བཅོམ་ལྡན་འདས་ལ་གསོལ་ཏོ། །ནས། མིང་བཏགས་པ་ཙམ་ཞེས་
པས་སྡུག་བསྔལ་ཆོས་བཟོད་དང༌། བཏགས་པའི་ཆོས། ནས། ཆོས་སུ་བཏགས་པར་བསླབ་
པར་བྱ་བའི་བར་ཆོས་ཤེས་དང་། རབ་འབྱོར་བྱང་ཆེན་ཤེར་ཕྱིན་ལ། ནས། མྱང་འདས་
མི་མཐོང་བའི་བར་རྗེས་བཟོད་དང༌། ཅིའི་ཕྱིར་ཞེ་ན། ནས། སངས་རྒྱས་ཀྱི་མིང་མི་
མཐོང་བའི་བར་རྗེས་ཤེས་དང་། དེ་ཅིའི་ཕྱིར། ནས། གདགས་པ་ཁོང་དུ་ཆུད་པའི་བར་
ཀུན་འབྱུང་ཆོས་བཟོད་དང༌། དེ་ལྟར་ངེས་མིང༌། ནས། འདུས་བྱས་ཀྱི་ཁམས་ལ་ཆགས་
པ་མེད་དོའི་བར་ཆོས་ཤེས་དང༌། སྦྱིན་ཕར་ནས། ཆོས་ཐམས་ཅད་མེད་པའི་ཕྱིར་རོའི་
བར་རྗེས་བཟོད་དང༌། རབ་འབྱོར་བྱང་ཆེན་ཤེར་ཕྱིན་ལ། ནས། སྐྱོན་མེད་པར་འཇུག་
པར་འགྱུར་རོའི་བར་རྗེས་ཤེས་དང་། ཕྱིར་མི་ལྡོག་པའི་ས་ཡོངས་སུ་གནོན་པར་འགྱུར་རོ།།
ཞེས་པ་འགོག་པ་ཆོས་བཟོད་དང༌། མངོན་ཤེས་རྣམས། ནས། དེ་ལྟར་ཁོང་དུ་ཆུད་པར་
བྱའོ་བར་ཆོས་ཤེས་དང་། རབ་འབྱོར་གང་ཡང་ཁྱོད་ཀྱིས། ནས། རྒ་ཤི་བྱང་སེམས་
ཡིན་སྙམ་གསོལ་བ་བཅོམ་ལྡན་འདས་དེ་ལྟ་མ་ལགས་སོའི་བར་རྗེས་བཟོད་དང༌། བཅོམ་

འགྲེལ་མཆན་སྐབས་དང་པོ། 158 རྣམ་མཁྱེན།
ལྡན་འདས་ཀྱིས། ནས། རྒ་ཤིའི་དེ་བཞིན་ཉིད་ནི་བྱང་སེམས་མ་ཡིན་ནོའི་བར་རྗེས་ཤེས་
དང་། རབ་འབྱོར་གྱིས་གསོལ་བ། ནས། སྨོན་པ་མེད་པའི་ཚིག་བླ་དྭགས་མི་དམིགས་
པར་ཤེར་ཕྱིན་ལ་བསླབ་བར་བྱའོ་བར་ལམ་ཆོས་བཟོད་དང་། རབ་འབྱོར་གང་ཡང་ཁྱོད།
ནས། ཆོས་དབྱིངས་ཀྱིས་ཆོས་ཡང་དག་པར་མི་མཐོང་བར་ཆོས་ཤེས་དང་། རབ་འབྱོར་
གཟུགས་ཀྱི་དབྱིངས་ཀྱིས། ནས། ཆོས་དབྱིངས་ཀྱིས་ཡིད་ཀྱི་དབྱིངས་མི་མཐོང་བར་
རྗེས་བཟོད་དང༌། རབ་འབྱོར་འདུས་བྱས་ཀྱི་དབྱིངས་ཀྱིས། ནས། འདུས་མ་བྱས་ཀྱི་
དབྱིངས་ཀྱི་འདུས་བྱས་ཀྱི་དབྱིངས་མི་མཐོང་ངོའི་བར་ལམ་རྗེས་ཤེས་ལ་སྟེ་འདི་དག་མཐོང་
ལམ་ལ་གདམས་པའོ། །ཉི་སྣང་དང་ལེའུ་བརྒྱད་མ་ལྟར་དང༌། ཚིག་གི་ཐོག་མཐའ་ལེ་
མང་ལྟར་བྲིས་སོ། །འདིར་རབ་འབྱོར་གྱིས་སྟོང་ཉིད་རྒྱས་པར་བསྟན་ཏོ། །སྒོམ་ལམ་
ལ་གདམས་པ། །གཉིས་པ་ནི། ཡུལ་གང་ལ་ན། ༼ཆ༽དཔེར་ན་འདུས་བྱས་ལམ་བདེན་
དང་འདུས་མ་བྱས་འགོག་བདེན་དག་ངོ་བོ་གཅིག་པ་ཉིད་ཀྱིས་ཕན་ཚུན་གཅིག་ལ་གཅིག་
མ་ལྟོས་པར་ཐ་དད་པར་རྟོགས་པར་མི་ནུས་པ་བཞིན་དུའོ། །རྟགས་གྲུབ་སྟེ། སྔར་
ཇི་སྐད་བཤད་པའི་མཐོང་བའི་ལམ་གྱིས་མངོན་སུམ་དུ་བྱས་པའི་དངོས་པོ་ཆོས་ཉིད་
དེ་ལས་ཐ་མི་དད་པ་ལ་སྒོམ་ལམ་དེས་ཀྱང་དམིགས་པའི་ཕྱིར་༼ཉ༽མཐོང་བའི་ལམ་
དང༌། སྒོམ་པའི་ལམ་དག་ཆོས་ཉིད་མངོན་སུམ་དུ་རྟོགས་ཚུལ་ཐ་དད་དུ་གྱུར་བ་མེད་
པས་སོ། །༼ང༽མཐོང་སྒོམ་སྤང་བྱ་མི་འདྲ་བས་ཆོས་ཉིད་རྟོགས་ཚུལ་ཡང་ཐ་དད་པ་ཡོད་
དམ་ཞེ་ན། མཐོང་ལམ་གྱིས་ཆོས་ཉིད་མངོན་སུམ་དུ་རྟོགས་པ་ལས་རིགས་ཐ་དད་པའི་
ཟག་མེད་སྒོམ་པའི་ལམ་མཚན་ཉིད་པ་རྣམ་པར་བཞག་པ་ནི་མེད་ཀྱི་སྟེ་མེད་དེ། ༼ཇ༽
དེ་ཡིན་གྱིས་སྒོམ་ལམ་གྱི་ངོ་བོ་བཤད་ནས། རྩོད་སྤོང་ནི། ལམ་དེ་གཉིས་ཡུལ་རྟོགས་
ཚུལ་འདྲ་ན་སྤང་བྱ་སྤོང་བའི་ནུས་པ་ཡང་འདྲ་བར་འགྱུར་རོ་ཞེ་ན། འོན་ཀྱང་སྤང་བྱ་
སྤོང་པའི་ནུས་པ་དེ་ནི་ལམ་ཕྱི་མ་གོམས་པ་ཆེས་བསྲིངས་པའི་དབང་གིས་རྒྱུ་འབྲས་ཀྱི་རྟེན་

འགྲེལ་མཆན་སྐབས་དང་པོ། 159 རྣམ་མཁྱེན།
ཅིང་འབྲེལ་བར་འབྱུང་བའི་ཆོས་ཉིད་ཀྱིས་སྤང་བྱ་ལྷན་སྐྱེས་ཀྱི་ས་བོན་སྤོང་ནུས་པའི་
ཕྱིར། དཔེར་ན་ཆུ་སྔ་ཕྱི་ཁྱད་མེད་ཀྱང་སྔ་མས་མ་དག་པ་ཕྱི་མས་དག་ནུས་པ་བཞིན་ནོ།།
༼ཁ༽ཚུལ་ཇི་ལྟར་ན་སྒོམ་པའི་ལམ་དོན་དམ་པར་མེད་ཀྱང་ཐ་སྙད་དུ་དེས་སྤང་བར་བྱ་
བའི་སྤང་བྱ་ལྷན་སྐྱེས་ཀྱི་དངོས་པོའི་གཉེན་པོ་ཉིད་དུ་རྣམ་པར་སྒོམ་པར་བྱེད་དོ་ཞེས་
སྒོམ་༼ཀ༽པའི་ལམ་ལའོ། །༼ག༽འདོམས་པའོ། །སྟེ་རྫོགས་ཚིག་གོ །༼ཅ༽མདོ་
ནི༑ དེ་ཙིའི་ཕྱིར་ཞེ་ན། འདུས་བྱས་ཀྱི་དབྱིངས་མ་ཡིན་པར་འདུས་མ་བྱས་ཀྱི་དབྱིངས་
གདགས་མི་ནུས། ནས། འདི་ལྟ་སྟེ་ཆོས་ལ་སྲེད་པའོ། །ཞེས་པའོ། །འདུས་བྱས་མ་བྱས་
གསེར་གླིང་བས་ཟག་བཅས་ཟག་མེད་ལ་སྦྱར་རོ། །གསུམ་པ་དོན་བསྡུ་བ་ལ། སྔར་རྩ་
འགྲེལ་དུ་བཤད་པའི་ཚུལ་དེ་ལྟར་བྱས་ན་བྱང་ཆུབ་ཀྱི་སེམས་དང་། སེམས་དེས་འཕངས་
པ་སྟེ་ཡུལ་དུ་བྱས་པའི་ཆོས་ཀྱི་ངོ་བོ་ཉིད་ཐེག་ཆེན་ལམ་གྱི་རིམ་པས་བསྡུས་པའི་ཤེས་
རབ་ཀྱི་ཕ་རོལ་ཏུ་ཕྱིན་པ་ལ་སྒྲུབ་པ་ཉམས་སུ་ལེན་པའི་རྣམ་པ་གང་ཡིན་པ་ཉན་རང་
དང་ཐུན་མོང་མིན་པ་བདག་གཉིས་མི་དམིགས་པར་སྒྲུབ་པ་དང་། སྒྲུབ་པ་དེའི་དམིགས་
པ་གང་ཡིན་པ་འཕགས་པའི་བདེན་པ་བཞི་དང་། སྒྲུབ་པའི་རྟེན་གང་ཡིན་པ་སྐྱབས་
གསུམ་དང་། བྱ་བ་ངན་ཞེན་གྱི་ལེ་ལོའི་གཉེན་པོ་སྒྲུབ་པ་ཁྱད་པར་དུ་འགྲོ་བའི་རྒྱུ་གང་
ཡིན་པ་མ་ཆགས་པ་དང་། སྒྱིད་ལུག་པའི་ལེ་ལོའི་གཉེན་པོ་སྒྲུབ་པ་ལས་མི་ལྡོག་པར་
འགྲོ་བའི་རྒྱུ་གང་ཡིན་པ་ཡོངས་སུ་མི་ངལ་བ་དང༌། ཞུམ་པའི་ལེ་ལོའི་གཉེན་པོ་ཐེག་
ཆེན་ལས་ཉམས་ནས་ཉན་རང་གི་ཐེག་པ་གཞན་གྱིས་མི་འགྲོ་བའི་རྒྱུ་གང་ཡིན་པ་ལམ་
ཡོངས་སུ་འཛིན་པ་དང་། སྤང་བྱ་རང་གིས་ཤེས་པས་གཞན་གྱི་དྲིང་མི་འཇོག་པར་
འགྲོ་བ་ཉིད་ཀྱི་རྒྱུ་གང་ཡིན་པ་སྤྱན་ལྔ་དང་། ཚོགས་མྱུར་དུ་རྫོགས་པར་བྱེད་པས་རྣམ་
པ་ཐམས་ཅད་མཁྱེན་པ་ཉིད་ཡོངས་སུ་རྫོགས་པའི་རྒྱུད་གང་ཡིན་པ་མངོན་པར་ཤེས་
པ་དྲུག་དང༌། སྒྲིབ་གཉིས་མཐའ་དག་ཟད་པའི་སྒོ་ནས་སྒྲབ་པ་མཐར་ཐུག་པའི་
་རྒྱུ་གང་

འགྲེལ་མཆན་སྐབས་དང་པོ། 160 རྣམ་མཁྱེན།
དག་ཡིན་པ་མཐོང་བ་དང་སྒོམ་པའི་ལམ་དག་སྟེ། དོན་གཉིས་སྒྲུབ་བྱེད་བཅུ་བོ་དེ་
དག་ཐམས་ཅད་གདམས་ངག་གི་སྐབས་སུ་བསྟན་ཏེ། གདམས་དོན་བཅུ་བོ་འདི་ཙམ་
ཁོ་ནས་གང་ཟག་གཅིག་འཚང་རྒྱ་བའི་བཞེད་དོན་ཐམས་ཅད་ཕུན་སུམ་ཚོགས་པར་འགྱུར་
བས་ན། གདམས་ངག་གི་བརྗོད་བྱ་ནི་རྣམ་པ་བཅུའོ།།
དགེ་འདུན་དཀོན་མཆོག་བྱེ་བྲག་ཏུ་བཤད་པ།
གཉིས་པ་དགེ་འདུན་དཀོན་མཆོག་བྱེ་བྲག་ཏུ་བཤད་པ་ལ་གསུམ། དང་པོ་མཚམས་
སྦྱར་བ་ནི། སངས་རྒྱས་ལ་སོགས་དཀོན་མཆོག་གསུམ། །ཞེས་དགེ་འདུན་དཀོན་མཆོག་
གི་སྐབས་སུ། མདོ་ལས་མང་དུ་གསུངས་པ་རྣམས་ཀྱི་དབྱེ་བ་བདེ་བླག་ཏུ་རྟོགས་པར་
བྱ་བའི་ཕྱིར་བར་སྐབས་ཀྱི་ཚིགས་སུ་བཅད་པ་གཉིས་པོ། །གཉིས་པ་རྩ་བ་ལ། གསེར་
ཕྲེང་ལས། དབྱེ་གཞི། འཕགས་སེང་རིགས་བྱིན་ཤེར་འབྱུང་བུད་ངྷ་ཤྲི་ཨ་བྷྱ་རྣམས་ཀྱིས་
རྒྱུད་བླ་ལྟར་འཕགས་པ་དང་། ཤནྟི་བས་སྦྱོར་ལམ་ནས་བཞག་པ་མི་འཐད་པར། དགེ་
འདུན་དཀོན་མཆོག་ཡིན་པས་བཀག་གོ །དབྱེ་བའི་གྲངས་ལ། མདོ་རྒྱན་མ་སྦྱར་བ་གནོད་
འཇོམས་གཉིས་སུ། སངས་རྒྱས་ཀྱི་ཞིང་གཞན་དགའ་ལྡན་མི་ནས་འདིར་སྐྱེས་པའི་བྱང་
སེམས་དབང་བོ་རྣོ་འབྲིང་རྟུལ་གསུམ་དང༌། ལྷ་ཚེ་རིང་བོར་སྐྱེས་པ་ནས། ཆོས་ཀྱི་སྣང་
བ་དང་མི་འབྲལ་བའི་བར་ཞེ་ལྔ་སྟེ་རྒྱས་སྲས་ཞེ་བརྒྱད་བྱས་པ། ད་ལྟའི་ལེ་མང་ལྟར་ཡིན་
པས་དེར། རྒྱུན་ཞུགས་འཕར་བ་དང་པོ་གཉིས་སྲིད་རྩེར་འགྲོ་གཟུགས་ཀྱིས་ཆགས་བཅོམ་
རང་རྒྱལ་རྣམས་ཀྱི་མདོ་མེད་ལ། བར་འདའ་བ་དང་འོག་མིན་འགྲོའི་མདོའི་དུམ་བུ་རེ་ཡོད་
དམ་དཔྱད། དེས་ན་འདིར་དངོས་སུ་བསྟན་པའི་རྒྱལ་སྲས་ཐམས་ཅད་ཞེ་བརྒྱད་དུ་འདུས་
པ་མིན་ནོ། །ཞེ་ལྔ་ལ་ཐབས་མི་མཁས་པ་གཉིས་དང༌། ཐབས་མཁས་པ་ཞེ་གསུམ་བྱས་
སོ༑ ༑འབུམ་གྱི་གནོད་འཇོམས་སུ། ཞེ་ལྔའི་ཞེ་གཉིས་པ་དགེ་བཅུའི་ལམ་མི་གཏོང་བ་

འགྲེལ་མཆན་སྐབས་དང་པོ། 161 རྣམ་མཁྱེན།
བགྲངས་པ་འབུམ་ཉི་ཁྲི་ཁྲི་བརྒྱད་སྟོང་བ་གསུམ་ག་དང་འགྲིག་ལ། གནོད་འཇོམས་ཆེ་བས།
དེ་བཞག་ནས་ཕྱོགས་བཅུ་སྡོམ་པ་མདོ་ན་མེད་པ་བགྲངས་པས་ཀྱང་དབྱིག་གཉེན་གྱིས་མིན་
པར་བསྒྲུབས་སོ། །དེས་ན་རྒྱལ་སྲས་ཞེ་བརྒྱད་ཀྱི་གྲངས་འདྲེན་འབུམ་གྱི་གནོད་འཇོམས་
ན་ད་ལྟའི་ཉི་ཁྲི་ལེ་མང་གི་གོ་རིམ་ལྟར་ཚང་བར་ཡོད་ལ། ཡུམ་གསུམ་གནོད་འཇོམས་ན་
གྲངས་ཀྱང་ཚང་བར་མི་གསལ་ཞིང་ཉི་ཁྲི་དང་མཐར་ཆགས་སུ་སྦྱར་ཚུལ་མི་གསལ་བས།
འབུམ་གྱི་གནོད་འཇོམས་ལས། ད་ནི་བརྩོན་པ་རྣམས་ཀྱི་རབ་ཏུ་དབྱེ་བ་བསྟན་པའི་ཕྱིར།
ཞེས་པ་ནས། ཡོངས་སུ་སྨིན་པར་བྱས་ནས་མངོན་པར་འཚང་རྒྱ་བ་དག་ཀྱང་ཡོད་དོ་ཞེས་
བསྟན་པ་སྟེ། དེ་ནི་བཞི་བཅུ་ལྔ་བའོ། །ཞེས་པ་ལྟར་འོག་ཏུ་སྦྱར་རོ། །མདོ་རྒྱན་སྦྱར་
བའི་འགྲེལ་བའི་འདྲེན་ཚུལ་ལ། བུ་དྷ་ཤྲི་ཤནྟི་བ་གཉིས་ཀྱིས། དབང་བོ་རྣོ་རྟུལ་གཉིས་
དང་། དད་ཐོབ་གཉིས། རིགས་སྐྱེ་གཉིས། བར་ཆད་གཅིག་པ། ཕྱིར་མི་འོང་འདའ་བ་
བཞི། གོང་འཕོ་ལྔ། གཟུགས་ཀྱིས་ཆགས་བཅོམ་མཐོང་ཆོས་ཞི། ལུས་མངོན་བྱེད། བསེ་
རུ་ལྟ་བུ་སྟེ་སྒྲ་ཇི་བཞིན་པར་འདྲེན་ལ། སྒྲ་ཇི་བཞིན་པ་མིན་པར་འདྲེན་པ་འཕགས་སེང་
ཡིན་ལ། རེད་མདའ་བའི་ཉི་ཟེར་ལས། དེ་ལ་འཕགས་པས་གཞུང་གི་འོག་མིན་འགྲོ་ནས།
སྲིད་རྩེའི་མཐར་ཐུག་འགྲོའི་བར་ལྔ་བོ་གོང་དུ་འཕོ་བ་ཞེས་གཅིག་ཏུ་བགྲངས་ཞིང༌། བརྒྱད་
པ་དང་། འབྲས་གནས་བར་བ་གཉིས་དང༌། དགྲ་བཅོམ་ཞུགས་པ་དང་བཅས་པ་བཞི་བསྣན་
ནས་ཉི་ཤུར་འཆད་དོ། །ཞེས་གསུངས་པས། གསེར་ཕྲེང་ལས། སྔ་མ་རྣམས་བཅུ་དྲུག་
དངོས་སུ་བསྟན་ནས། བཞི་ཁ་འགེངས་པ་འཕགས་པའི་ལུགས་སུ་འདོད་དེ་ཞེས་པ་དེའོ། །དེས་
ན་རྣམ་བཤད་དང་རྟོགས་སྣང་ལས་དེ་ལྟར་གསུངས་པ། ཁྲི་ཆེན་པའི་དགེ་འདུན་ཉི་ཤུ་ཆེན་
མོ་ལས། སློབ་དཔོན་སྔ་མའི་བཞེད་པ་བཀོད་པ་ཙམ་ཡིན་གྱི་རང་ལུགས་མ་ཡིན་པའི་ཕྱིར།
ཞེས་གསུངས་སོ། །གསེར་ཕྲེང་དུ། ཉི་སྣང་ལས་གོང་འཕོ་ལྔ་བར་བྱས་པ། ཕྱིར་མི་འོང་
ལ་འདའ་བ་བཞི་གོང་འཕོ་གཟུགས་མེད་འགྲོ་མཐོང་ཆོས་ཞི་ལུས་མངོན་བྱེད་གཉིས་གཅིག་

འགྲེལ་མཆན་སྐབས་དང་པོ། 162 རྣམ་མཁྱེན།
ཏུ་བགྲངས་ནས་བདུན་སྨོས་པའི་ལྔ་བ་ཡིན་གྱི། ཉི་ཤུའི་ལྔ་བ་མིན་ལ། རྒྱན་སྣང་དང་རྟོགས་
དཀར་གོང་འཕོ་ལྔ་བར་གསུངས་པས། དེ་དག་གི་ལུགས་ལ་ཡང་དེར་ཐལ། ཞེས་བཀག་
གོ ༑ཐུབ་དགོངས་སུ། སྒྲས་ཟིན་ཉི་ཤུའི་འོག་མིན་འགྲོའི་ཚབ་ཏུ་དགྲ་བཅོམ་ཞུགས་པ་
བསྣན་ནས་ཉི་ཤུ་འཕགས་པའི་ལུགས་སུ་བྱས་པ་ལྟར། བུ་ཉ་གཉིས་ཀྱིས་རྒྱུན་ཞུགས་ཞུགས་
པ་རྗེས་འབྲང་གཉིས་དང༌། འབྲས་བུ་བར་བ་གཉིས་ཀྱི་ཞུགས་པ་དད་ཐོབ་གཉིས་དང་། དགྲ་
བཅོམ་ཞུགས་པ་སྟེ་ཞུགས་པ་ལྔ་དང༌། འབྲས་གནས་བཅུ་བཞི་རང་རྒྱལ་ཏེ་ཉི་ཤུ་བྱས་པ།
གསེར་ཕྲེང་དུ། ཟླ་འོད་ལས་རྒྱན་གྱིས་རྒྱུན་ཞུགས་ཕྱིར་འོང་དགྲ་བཅོམ་ཞུགས་པ་གསུམ་
གོ་སླ་བས་མ་བསྡུས་པ་དང༌། སྲིད་རྩེ་འགྲོ་ལ་གཟུགས་ཀྱི་ཆགས་བཅོམ་དང་མཐོང་ཆོས་
ཞི་ལུས་མངོན་བྱེད་གཉིས་གཅིག་ཏུ་བགྲངས་ནས་གཉིས་བྱས། གཞན་འགྲེལ་ཆུང་བཞིན་
བཤད་པས་ཨབྷྱ་ལ་ཐུབ་དགོངས་དང་ནང་འགལ་བསྟན་ནས་བཀག་གོ །སློབ་དཔོན་གྱི་ལུགས་
འགྲེལ་བའི་སྐབས་འཆད་ལ། ལེ་བརྒྱད་མར་རྩ་བའི་སྒྲས་ཟིན་ཉི་ཤུའི་སྟེང་དུ་བརྒྱད་པ་རྒྱུན་
ཞུགས་ཕྱིར་འོང་ཕྱིར་མི་འོང་དགྲ་བཅོམ་ཞུགས་པ་སྟེ་ཉེར་ལྔ་ལ་མདོ་སྦྱར་ཀྱང༌། བརྒྱད་
པ་རྗེས་འབྲང་གཉིས་དང་། ཕྱིར་མི་འོང་བར་འདའ་བ་སོགས་དང་། འོག་མིན་འགྲོ་འཕར་
གསུམ་དང༌། སྲིད་རྩེ་འགྲོ་དང་གཟུགས་ཀྱི་ཆགས་བཅོམ་གཉིས། མཐོང་ཆོས་ཞི་ངང་
ལུས་མངོན་བྱེད་གཉིས་ཀྱི་དབྱེ་གཞི་བྱས་ན་འགྲེལ་བ་ཆེ་ཆུང་གཉིས་དང་མཐུན་ལ། ཉི་
སྣང་ལྟར་འབྲས་གནས་བར་བ་གཉིས་ཀྱི་ཞུགས་པ་དད་མོས་གཉིས་དང་མཐོང་ཐོབ་གཉིས་
བསྒྲིགས་ནས་བགྲངས་སོ། །གྲགས་ཆར། དབང་བོ་རྣོ་རྟུལ་གཉིས་དང་འོག་མིན་དང་སྲིད་
རྩེར་འགྲོ་གཟུགས་ཀྱི་ཆགས་བཅོམ་ལྔ་དོར་ནས་འབྲས་གནས་དང་པོ་གཉིས་དང་ཞུགས་པ་
ཕྱི་མ་གསུམ་སྟེ་ལྔ་འདྲེན་པ་དང༌། འབུམ་འགྲེལ་དུ། སྒྲས་ཟིན་ཉི་ཤུ་ལས་དབང་བོ་རྣོ་
རྟུལ་གཉིས་འོག་མིན་འགྲོ་གསུམ་དོར་ནས་མཐོང་ཆོས་ཞི་དང་ལུས་མངོན་བྱེད་གཅིག་ཏུ་
བྱས་ནས་བཅུ་དྲུག་མདོ་དང་སྦྱར། ལོ་ཆེན་གྱིས། རྗེས་འབྲང་གཉིས་རྒྱུན་ཞུགས་འབྲས་

འགྲེལ་མཆན་སྐབས་དང་པོ། 163 རྣམ་མཁྱེན།
གནས་ཙམ་པོ་བ་རིགས་སྐྱེ་གཉིས་དང་ལྔ་དོན་དམ་པའི་སེམས་དང་པོ་བསྐྱེད་པ་དང་། བར་
བ་གཉིས་ཀྱི་ཞུགས་པ་དད་ཐོབ་གཉིས་དང་ཕྱིར་འོང་འབྲས་གནས་ཙམ་པོ་དང་བར་ཆད་
གཅིག་པ་དང་བཞི་སྤྱོད་པ་ལ་ཞུགས་པ་ས་བདུན་གྱི་སྒོམ་ལམ་པ་དང་། ཕྱིར་མི་འོང་འབྲས་
གནས་ཙམ་པོ་བ་འདའ་བ་བཞི་གོང་འཕོ་གཟུགས་མེད་འགྲོ་མཐོང་ཆོས་ཞི་ལུས་མངོན་བྱེད་
དེ་དགུ་ཕྱིར་མི་ལྡོག་པ་དང༌། དགྲ་བཅོམ་ཞུགས་པ་སྐྱེ་བ་གཅིག་ཐོགས་པ་དང་། རང་
རྒྱལ་ལ་དེ་ཅི་རིགས་སུ་འདུ་ཞེས་ཉི་ཤུ་བགྲངས་པ་རྣམས། སྔར་གྱི་དགག་པ་དེ་དག་གིས་
ཁེགས་ལ། གསེར་ཕྲེང་ལྟར། རྩ་བ་འཕགས་པ་བཞིན་འགྲེལ་ན་འཕགས་སེང་གཉིས་ཀྱི་
དགོངས་པ་གསལ་བར་འགྱུར་བས། འདི་ལ་བཞི། བརྒྱད་པ། ཆགས་བྲལ་སྔོན་སོང་།
མཐར་གྱིས་པ། རང་རྒྱལ་གྱི་མིང་ཅན་གྱི་བྱང་འཕགས་སོ། །དང་པོ་ནི། དབང་བོ་རྟུལ་
དང་རྣོན་པོ་དག །ཞེས་པའི་དངོས་བསྟན་གྱི་ཐེག་ཆེན་གྱི་མཐོང་ལམ་བཟོད་པ་བརྒྱད་
ལ་གནས་པའི་རྒྱུན་ཞུགས་ཞུགས་པ་དབང་བོ་རྣོ་རྡུལ་གཉིས་ཀྱི་མིང་ཅན་ལ་བརྒྱད་པའི་མིང་
ཅན་ཞེས་གཅིག་ཏུ་འདྲེན་པས། བརྒྱད་པའི་མིང་ཅན་གྱི་མདོ་ནི། དེ་སྐད་ཅེས་བཀའ་སྩལ་
བ་དང༌། ནས། འདིར་སྐྱེ་བར་ཤེས་པར་བྱའོ། །ཞེས་པ་དང༌། མིང་ཅན་ཞེས་འོག་མ་
རྣམས་ལ་སྦྱར་བར་བྱའོ། །དེའི་བྱེ་བྲག་དད་འབྲང་གི་མདོ་ནི། ཤཱ་བུ་བྱང་ཆེན་མིའི་ནང་
ནས་ཤི། ནས། འབྲལ་བར་མི་འགྱུར་རོ། །ཞེས་དང༌། འདིས་རྒྱལ་སྲས་ཞེ་བརྒྱད་ཀྱི་
གསུམ་པ་མི་ནས་མིར་སྐྱེས་པ་བསྟན། ཆོས་འབྲང་གི་མདོ་ནི། ཤཱ་བུ་བྱང་ཆེན་སངས་
རྒྱས་ཀྱི་ཞིང༌། ནས། མ་འདུས་པ་མེད་དོ། །ཞེས་པས་སངས་རྒྱས་ཀྱི་ཞིང་དང་དགའ་
ལྡན་ནས་འདིར་སྐྱེས་པའི་རྒྱལ་སྲས་དང་པོ་གཉིས་བསྟན། གསེར་ཕྲེང་ལས། དེས་ན་རྗེས་
འབྲང་གཉིས་ཀྱི་མདོ་དེ་བརྒྱད་པའི་མདོའི་དོན་དང་ཁྱད་པར་མེད་པས། འཕགས་པའི་ལུགས་
ལ་ཡང་འདི་གཉིས་ཞུགས་པ་དང་པོར་བྱེད་དགོས་སོ། །ཞེས་གསུངས་པས། བརྒྱད་པར་
བསྡུས་སོ། །གཉིས་པ་ཆགས་བྲལ་སྔོན་སོང་ལ། ཞུགས་པ་དང༌། འབྲས་གནས་གཉིས་

འགྲེལ་མཆན་སྐབས་དང་པོ། 164 རྣམ་མཁྱེན།
ལས། དང་པོ་ནི། རྐང་བ་དང་པོས་བསྟན་པའི་ཆགས་བྲལ་སྔོན་སོང་གི་བར་བ་གཉིས་
ཀྱི་ཞུགས་པ་དབང་རྟུལ་གྱི་མདོ་ནི། ཤཱ་བུ་བྱང་ཆེན་ཐབས་མི་མཁས་པས། ནས། རྣོ་བ་
མ་ཡིན་ནོ། །ཞེས་པས། བཞི་བ་སྔོན་ཚེ་རིང་ལྷར་སྐྱེས་པ་དང༌། ལྔ་བ་བསམ་གཏན་སྤངས་
ནས་འདོད་པར་སྐྱེས་པ་གཉིས་བསྟན་ནོ། །འདི་གཉིས་བྱང་སེམས་ཐབས་མི་མཁས་པ་དང་།
འོག་མ་ཞེ་གསུམ་ཐབས་མཁས་སུ་བཤད་དོ། །ཆགས་བྲལ་སྔོན་སོང་གི་བར་བ་གཉིས་ཀྱི་
ཞུགས་པ་དབང་རྣོན་གྱི་མདོ་ནི། ཤཱ་བུ་བྱང་ཆེན། ནས། འཚང་རྒྱའོ། །ཞེས་པས། དྲུག་
པ་སངས་རྒྱས་འཚོ་སྐྱོང་ཞིང་དེར་སྐྱེས་པ་བསྟན་ནོ། །ལེ་བརྒྱད་མར། འདི་གཉིས་ཀྱི་གོང་
དུ་རྒྱུན་ཞུགས་ཀྱི་མདོ། ཤཱ་བུ་བྱང་ཆེན། ནས། ང་རྒྱལ་མི་བྱེད་པ་དག་ཡོད་དོ། །ཞེས་
པ་ཡོད་ལ་ལེ་མང་ན་མེད་དོ། །གཉིས་པ་ཆགས་བྲལ་སྔོན་སོང་གི་འབྲས་གནས་ནི། དད་
དང་མཐོང་ཐོབ་ཞེས་པའི་དངོས་བསྟན་གྱི་ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་
པའི་ཆགས་བྲལ་སྔོན་སོང་གི་ཕྱིར་འོང་འབྲས་གནས་ཀྱི་མདོ་ནི། ཤཱ་བུ་བྱང་ཆེན་ཚེ་གཅིག་
གི་ཐོགས་པ། ནས། འཁོར་ལོ་བསྐོར་བ་དག་ཀྱང་ཡོད་དོ། །ཞེས་པས། བཅུ་བ་ཚེ་གཅིག་
གི་ཐོགས་པ་དགའ་ལྡན་དུ་སྐྱེས་ནས་འདིར་འོང་བ་བསྟན་ཏོ། །དེའི་ཕྱིར་མི་འོང་འབྲས་གནས་
ཀྱི་མདོ་ནི། ཤཱ་བུ་བྱང་ཆེན་མངོན་ཤེས་དྲུག་ནས། བྱེད་པ་དག་ཀྱང་ཡོད་དོ། །ཞེས་ང་ས།
བཅུ་གཅིག་པ་མངོན་ཤེས་ཐོབ་ཅིང་སངས་རྒྱས་ཀྱི་ཞིང་བརྒྱུད་པ་དང་། བཅུ་གཉིས་པ་དམན་
པའི་སྒྲ་མེད་པའི་སངས་རྒྱས་ཀྱི་ཞིང་བརྒྱུད་པ་དང༌། བཅུ་གསུམ་པ་ཚེ་དཔག་མེད་ལྟ་བུའི་
སངས་རྒྱས་ཀྱི་ཞིང་བརྒྱུད་པ་དང༌། བཅུ་བཞི་བ་མུན་གླིང་དུ་དཀོན་མཆོག་གསུམ་གྱི་སྒྲ་
སྒྲོགས་པ་དང་བཞི་བསྟན་ནོ། །གསུམ་པ་མཐར་གྱིས་པ་ནི། རིགས་ནས་རིགས་ཞེས་
པའི་དངོས་བསྟན་གྱི་རྒྱུན་ཞུགས་མིའི་རིགས་སྐྱེས་ཀྱི་མདོ་ནི། ཤཱ་བུ་བྱང་ཆེན་བསམ་གཏན་
བཞི། ནས། སྨིན་པར་བྱེད་པའི་ཕྱིར་རོ། །ཞེས་པས། བདུན་པ་རྒྱལ་རིགས་སོགས་
རིགས་མཐོར་སྐྱེས་པ་བསྟན་ནོ། །ལྷའི་རིགས་སྐྱེས་ཀྱི་མདོ་ནི། ཤཱ་བུ་བྱང་ཆེན་བསམ་

འགྲེལ་མཆན་སྐབས་དང་པོ། 165 རྣམ་མཁྱེན།
གཏན། ནས། རྣམས་ཀྱང་མཉེས་པར་བྱེད་དོ། །ཞེས་པས། བརྒྱད་པ་རྒྱལ་ཆེན་བཞི་
སོགས་སུ་སྐལ་བ་མཉམ་པར་སྐྱེས་པ་དང༌། ཤཱ་བུ། ནས། ཆོས་འཁོར་བསྐོར་བའི་དོན་
དུ་གསོལ་བ་འདེབས་པར་བྱེད་དོ། །ཞེས་པས། དགུ་བ་ཚངས་པར་སྐྱེས་ཏེ་ཆོས་སྟོན་པར་
བསྐུལ་བ་དང་གཉིས་བསྟན་ཏོ། །བར་ཆད་གཅིག་ཞེས་པའི་དངོས་བསྟན་གྱི་ཕྱིར་འོང་
ཚེ་གཅིག་བར་ཆད་གཅིག་པའི་མདོ་ནི། ཤཱ་བུ་བྱང་ཆེན་དྲན་ཉེ། ནས། ཚེ་གཅིག་གིས་
ཐོགས་པར་ཤེས་པར་བྱའོ། །ཞེས་པས། ཉི་ཤུ་བ་དྲན་ཉེ་སོགས་ཐོབ་ཅིང་རྒྱུན་ཞུགས་སོགས་
ལ་སེམས་ཅན་འགོད་པ་དང་། ཉེར་གཅིག་པ་ཕྱིན་དྲུག་ལ་གནས་ཏེ་དགའ་ལྡན་གྱི་གནས་
སོགས་སྦྱོང་བ་དང༌། ཉེར་གཉིས་པ་བསམ་བཏན་ཐོབ་ཅིང་ཚེ་གཅིག་གིས་ཐོགས་པ་དང་
གསུམ་བསྟན་ཏོ། །བར་སྐྱེས་ནས་དང༌། །བྱེད་དང་བྱེད་མིན་ཞེས་པའི་དངོས་བསྟན་
གྱི་བར་འདའ་བའི་མདོ་ནི། ཤཱ་བུ་བྱང་ཆེན་སེམས་དང་པོ་བསྐྱེད། ནས། དོན་བྱེད་པ་
ཡོད་དོ། །ཞེས་པས། བཅོ་ལྔ་བ་ཁམས་གསུམ་དུ་མི་སྐྱེས་པར་སེམས་ཅན་གྱི་དོན་བྱེད་
པ་བསྟན་ཏོ། །གསེར་ཕྲེང་དུ། ད་ལྟའི་མདོ་ན་འདི་མེད་ཅེས་པ། བར་བ་གཟུགས་ཁམས་
སུ་སྐྱེས་ཞེས་པ་ཡིན་སྙམ་མོ། །དེའི་སྐྱེས་འདའ་བའི་མདོ་ནི། ཤཱ་བུ་བྱང་ཆེན་ཕྱིན་དྲུག་
ལ༑ ནས། གནས་པ་དག་ཀྱང་ཡོད་དོ། །ཞེས་པས། བཅུ་དྲུག་པ་ཕྱིར་མི་ལྡོག་པའི་ས་
ཐོབ་པ་དང༌། བཅུ་བདུན་པ་སངས་རྒྱས་ནས་དེས་ཆོས་ཡུན་རིང་དུ་གནས་པ་གཉིས་བསྟན་
ནོ༑ ༑དེའི་བྱེད་བཅས་ཀྱི་མདོ་ནི། ཤཱ་བུ་བྱང་ཆེན་ཕྱིན་དྲུག་ལ། ནས། རྒྱུན་གཅོད་པ་
དག་ཀྱང་ཡོད་དོ། །ཞེས་པས། ཉེར་གསུམ་པ་འཇིག་རྟེན་བརྒྱུད་ཅིང་སེམས་ཅན་བསྐུལ་
བ་དང་། ཉེར་བཞི་བ་སེམས་ཅན་དོན་ལ་བརྩོན་ཞིང་སྒོ་གསུམ་དག་པ་དང་། ཉེར་ལྔ་བ་
སངས་རྒྱས་ཞིང་བརྒྱུད་ཅིང་ངན་འགྲོའི་རྒྱུན་གཅོད་པ་གསུམ་བསྟན་ནོ། །དེའི་བྱེད་མེད་
ཀྱི་མདོ་ནི། ཤཱ་བུ་བྱང་ཆེན་དང་པོ་སེམས་སྐྱེད་པ། ནས། འདོད་པ་དག་ཀྱང་ཡོད་དོ།།
ཞེས་པས། བཅོ་བརྒྱད་པ་སངས་རྒྱས་ཀྱི་ཞིང་བརྒྱུད་དེ་སངས་རྒྱས་ལ་ལྟ་བ་བསྟན་ནོ། །འོག་

འགྲེལ་མཆན་སྐབས་དང་པོ། 166 རྣམ་མཁྱེན།
མིན་འགྲོ། །འཕར་གསུམ་ཞེས་པའི་དངོས་བསྟན་གྱི་འོག་མི་འགྲོའི་མདོ་ནི། ཤཱ་བུ་བྱང་
ཆེན་ཕྱིན་དྲུག་ལ་གནས་ཤིང་སྦྱིན་ཕར་ལྷུར་ལེན། ནས། འགོད་པ་དག་ཀྱང་ཡོད་དོ། །ཞེས་
པས། ཉེར་དྲུག་པ་སྦྱིན་ཕར་ལྷུར་ལེན། ནས། སོ་གཅིག་པ་ཤེར་ཕྱིན་ལྷུར་ལེན་གྱི་བར་
ཕྱིན་དྲུག་ལྷུར་ལེན་དྲུག་བསྟན་ནོ། །གསེར་ཕྲེང་དུ། འདིའི་མདོ་ད་ལྟ་མེད་གསུངས་པ།
ཚངས་རིས་ནས་འོག་མིན་གྱི་བར་དུ་སྐྱེས་པ་མེད་པའི་དོན་ནོ། །ཉི་སྣང་དང་ལེ་བརྒྱད་མར།
སྦྱིན་ཕར་མ་གཏོགས་ཕར་ཕྱིན་ཕྱི་མ་ལྔ་མེད་ཀྱང་། ལེ་མང་དུ་ཡོད་དོ། །ཉི་སྣང་ལས།
འོག་མིན་གྱི་མཐར་ཐུག་པར་འགྲོ་བའི་གོང་དུ་འགྲོ་བ་གང་ཡིན་པ་འདི་ནི་རྣམ་པ་གསུམ་དུ་
འགྱུར་ཏེ་ཞེས་པ་ལྟར། དེ་དབྱེ་གཞི་བྱས་ནས། དེ་ལས་ཕྱེ་བའི་འཕར་བའི་མདོ་ནི། ཤཱ་
བུ་བྱང་ཆེན་བསམ་གཏན། ནས། འཚང་རྒྱ་བ་དག་ཡོད་དོ། །ཞེས་དང༌། ཕྱེད་འཕར་
གྱི་མདོ་ནི། ཤཱ་བུ་བྱང་ཆེན་ཚངས་པའི། ནས། འཚང་རྒྱ་བ་དག་ཡོད་དོ། །ཞེས་པ་
གཉིས། ཉི་སྣང་དང་ལེ་བརྒྱད་མར་ཡོད། ལེ་མང་ན་མེད་དོ། །གནས་ཐམས་ཅད་དུ་
འཆི་འཕོ་བའི་མདོ་ནི། ཤཱ་བུ་བྱང་ཆེན་ཕྱིན་དྲུག ནས། སྐྱེ་བར་བྱེད་པ་དག་ཀྱང་ཡོད་
དོ༑ ༑ཞེས་པས། སངས་རྒྱས་སུ་སྤྲུལ་ནས་ཤར་ནས་སྟེང་གི་བར་ཕྱོགས་བཅུའི་སངས་
རྒྱས་ཀྱི་ཞིང་མང་བོར་ཆོས་སྟོན་པ་སུམ་ཅུ་རྩ་གཉིས་པ། ནས། བཞི་བཅུ་ཞེ་གཅིག་པའི་
བར་བཅུ་བསྟན་ནོ། །སྲིད་རྩེའི་མཐར་ཐུག་འགྲོ །ཞེས་པའི་དངོས་བསྟན་གྱི་སྲིད་རྩེ་
མཐར་ཐུག་འགྲོའི་མདོ་ནི། ཤཱ་བུ་བྱང་ཆེན་བསམ་གཏན། ནས། སྐྱེ་བར་འགྱུར་བ་དག་
ཡོད་དོ། །ཞེས་པ་དང༌། གཟུགས་ཀྱི་ཆགས་བཅོམ་ཞེས་པའི་དངོས་བསྟན་གྱི་གཟུགས་
མེད་ཉེར་འགྲོའི་མདོ་ནི། ཤཱ་བུ་བྱང་ཆེན་བསམ་གཏན། ནས། སྐྱེ་བར་འགྱུར་བ་དག་
ཡོད་དོ། །ཞེས་པ་སྟེ། འདི་གཉིས་ཉི་སྣང་དང་ལེ་བརྒྱད་མར་ཡོད། ལེ་མང་དུ་མེད་དོ།།
མཐོང་བ་ཡི། །ཆོས་ལ་ཞི་ལུས་མངོན་སུམ་བྱེད། །ཅེས་པའི་དངོས་བསྟན་གྱི་མཐོང་
ཆོས་ཞིའི་མདོ་ནི། ཤཱ་བུ་བྱང་ཆེན་ཕྱིན་དྲུག་ལ་སྤྱོད་ཅིང་མི་ཆེན་པོའི་མཚན་སོ་གཉིས། ནས།

འགྲེལ་མཆན་སྐབས་དང་པོ། 167 རྣམ་མཁྱེན།
མཆོད་པ་བྱེད་པ་དག་ཀྱང་ཡོད་དོ། །ཞེས་པས། ཞེ་གཉིས་པ་མཚན་དང་ལྡན་ཞིང་ལུས་
ངག་དག་པ་དང༌། ཞེ་གསུམ་པ་དབང་བོ་དག་ཅིང་བདག་མི་བསྟོད་པ་དང་། ཞེ་བཞི་བ་
སེམས་བསྐྱེད་ནས་ངན་སོང་དུ་མི་ལྟུང་བ་དང༌། ཞེ་ལྔ་བ་སེམས་བསྐྱེད་ནས་དགེ་བཅུའི་
ལམ་མི་གཏོང་བ་དང༌། ཞེ་དྲུག་པ་འཁོར་བསྒྱུར་གྱི་ལུས་གཟུང་ནས་སེམས་ཅན་དགེ་བཅུ་
ལ་འགོད་པ་དང་། ཞེ་བདུན་པ་འཁོར་བསྒྱུར་གྱི་ལུས་བཟུང་ནས་སངས་རྒྱས་མང་བོ་མཆོད་
པ་སྟེ་དྲུག་བསྟན་ནོ། །ལུས་མངོན་བྱེད་ཀྱི་མདོ་ནི། ཤཱ་བུ་བྱང་ཆེན་ཤེར་ཕྱིན་ལ། ནས།
འཇུག་པ་དག་ཀྱང་ཡོད་དོ། །ཞེས་པས། བཅུ་དགུ་བ་སྙོམས་འཇུག་དགུ་ལ་རིམ་དང་ཐོད་
རྒལ་དུ་འཇུག་པ་བསྟན་ནོ། །ཤུགས་བསྟན་དགྲ་བཅོམ་ཞུགས་པའིམདོ་ནི། ཤཱ་བུ་བྱང་
ཆེན་ཕྱིན་དྲུག ནས། འབྲལ་བར་མི་བྱེད་པ་དག་ཀྱང་ཡོད་དོ། །ཞེས་པས། ཞེ་བརྒྱད་བ་
ལྟ་ངན་ཅན་ལ་ཆོས་ཀྱི་སྣང་བ་དང་བྲལ་བར་མི་བྱེད་པའི་རྒྱལ་སྲས་བསྟན་ནོ། །བསེ་རུ་
དང་ནི་ཞེས་པའི་དངོས་བསྟན་གྱི་བསེ་རུ་ལྟ་བུའི་མདོ་ནི། ཤཱ་བུ་བྱང་ཆེན་སངས་རྒྱས་མི་
བཞུགས་ཤིང༌། ནས། འཚང་རྒྱ་བ་ཡིན་ནོ། །ཞེས་པ། ཉི་སྣང་དང་ལེ་བརྒྱད་མ་ལས།
ལེ་མང་ན་མེད་དོ། །དེའི་རྗེས་སུ་ཉི་སྣང་དུ་དྲངས་པ་ཤཱ་བུ་བྱང་ཆེན་དྲན་ཉེ། ནས། སྐལ་
བ་བཟང་བོར་ཤེས་པར་བྱའོ། །ཞེས་པས། འདིའི་བྱང་སེམས་རྣམས་ཞུགས་འབྲས་དང༌།
རང་རྒྱལ་དེ་དག་དངོས་མིན་ཀྱང་། དེ་དག་གིས་སེམས་ཅན་རྣམས་དེ་དག་ལ་འཇོག་པར་
བྱེད་པ་ཆོས་བཟོད་ཀྱི་བྱེད་པར་དེ་དག་གི་སྤང་རྟོགས་ཀྱི་བྱེད་པ་འདུ་བས་ཡིན་ཞེས་བསྟན་
ལ༑ འདི་ལེ་མང་ན་ལུས་མངོན་བྱེད་ཀྱི་མདོའི་མཇུག་ཏུ་ཡོད་དོ། །ཤཱ་བུ་འདི་ནི་སངས་
རྒྱས་ཀྱི། ནས། གོ་སྐབས་མི་དབྱེའོ། །ཞེས་པས། དེ་དག་གིས་མི་དགེ་བ་རྣམས་སྤོང་བ་
དང་། དགེ་བའི་ཆོས་རྣམས་ཡང་དག་པར་ལེན་པས་འཕགས་པ་ཕྱིར་མི་ལྡོག་པའི་དགེ་འདུན་
དུ་བསྟན་པར་ཉི་སྣང་ལས་སོ། །ཉི་སྣང་དུ་རྒྱུན་ཞུགས་ཀྱི་མདོ་མ་གཏོགས་ཉེར་བཞི་དྲངས་
སོ༑ ༑ད་ལྟའི་མདོར་དགེ་འདུན་ཉི་ཤུ་རྣམས་གོང་འོག་དཀྲུགས་ནས་ཡོད་པས་རྒྱལ་སྲས་

འགྲེལ་མཆན་སྐབས་དང་པོ། 168 རྣམ་མཁྱེན།
ཞེ་བརྒྱད་ཀྱི་གོ་རིམ་ལེ་མང་ལྟར་ཡིན་ནོ། །དད་འབྲང་གི་མདོར་ཕྱིར་མི་ལྡོག་མ་གཏོགས་
ཞེས་པ་མི་ནས་མིར་སྐྱེས་པའི་ས་བརྒྱད་པ་བ་དེ་དབང་རྣོན་ཡིན་པས་དེ་དད་འབྲང་ཡིན་པ་
བཀག་གོ །ཉི་སྣང་དུ། བར་བ་གཉིས་ཀྱི་ཞུགས་པ་ལ་དད་ཐོབ་ཀྱི་བརྡ་སྦྱར་བ་ནི། དབང་
བོ་རིགས་གཅིག་པ་ལ་དགོངས་ལ། ཁ་ཅིག་དེ་མཐར་གྱིས་པའི་ཞུགས་པ་ཡིན་ཟེར་བ། གསེར་
ཕྲེང་དུ། རིམ་གྱིས་པའི་འདོད་ཉོན་བདུན་པ་དང་བརྒྱད་པ་སྤངས་པ་ཕྱིར་མི་འོང་ཞུགས་
པ་ཡིན་ཀྱང་དེ་ཕྱིར་འོང་ཞུགས་པར་འགལ་ཞེས་བཀག་གོ །དད་མོས་ཀྱི་མདོར་ལྷ་ཚེ་རིང་
བོར་སྐྱེས་པ་དེ་འཕགས་པར་མི་རིགས་ཏེ། ཡན་ལག་ཡོངས་སུ་ཟད་པ་དང་། །ཞེས་ངང་།
སྦྱོར་ལམ་པར་མི་རིགས་ཏེ། མི་དད་ཟད་པ་དང༌། །ཞེས་དང༌། ཚོགས་ལམ་པར་མི་
རིགས་ཏེ། མདོར། ཕྱིར་མི་ལྡོག་ཏུ་བཤད་པས་སོ། །ཞེ་ན། བྷ་ག་ལ་བའི་མཁས་པ་
རྣམས་ཀྱིས། མི་ཁོམ་པ་མ་ལུས་པ་ཟད་པ་བཟོད་པ་ནས་ཡིན་པས། དེར་སྐྱེས་པ་དྲོད་རྩེ་
བ་ཡིན་ཟེར། ཨོ་དེ་ཤ་བ་རྣམས་ནི་ཕྱིར་མི་ལྡོག་ཏུ་བཤད་པ་ཕལ་ཆེ་བ་ཡིན་པས་དེ་ཚོགས་
ལམ་པ་ཡིན་ཟེར། ཀོང་ཀ་ན་བ་ནི། ལྷ་ཚེ་རིང་བོ་ལ་མི་ཁོམ་པ་ཡིན་མིན་གཉིས་ཡོད་པས།
སྔ་མ་ནི་འཆི་ཁར་ལོག་ལྟ་སྐྱེས་ནས་དམྱལ་བར་ལྷུང་ལ། ཕྱི་མ་ནི། སྦྱོར་ལམ་པ་བཤེས་
གཉེན་ངན་པའི་དབང་གིས་དེར་སྐྱེས་ཀྱང་སེམས་སྐྱེད་སོགས་ཀྱི་མཐུས་མི་ཉམས་པ། ཡེ་
ཤེས་རྒྱས་པའི་མདོས་སྒྲུབ་ཀྱང་། འདིའི་དགེ་འདུན་ལ་འཕགས་པ་དགོས་པར་བཤད་པས་
ཁེགས་པ་དང་། རང་ལུགས་གནོད་འཇོམས་ལྟར་ལམ་དུ་མ་ཞུགས་པའི་ཚེ་དེར་སྐྱེས་ནས་
ཕྱིས་མིའི་ནང་དུ་འཕགས་ལམ་ཐོབ་པ་དང༌། སྲིད་རྩེ་འགྲོ་སོགས་གཟུགས་མེད་དུ་སྐྱེས་པར་
གསུངས་པ་ཡང་དེར་སྐྱེས་པའི་རྒྱུ་སྙོམས་འཇུག་ཐོབ་པ་ལ་དགོངས་པར་གསེར་ཕྲེང་དུ་
གསུངས་ལ། བུ་ཊི ཀ་ཏུ། དེར་འགྲོ་བའི་ནུས་པ་ཡོད་པའམ་གཞན་དོན་དུ་འགྱུར་ན་དེར་
འགྲོ་སྲིད་པ་ལ་དགོངས་གསུངས་པ། ཉ་ཊིཀ་ཏུ། སྔར་སོ་སྐྱེ་དུས་སུ་གཟུགས་སུ་སྐྱེས་ནས་
གཟུགས་མེད་བཞིར་སྐྱེས་ཏེ་ཕྱིས་འཕགས་ལམ་ཐོབ་པ་སྲིད་རྩེ་འགྲོ་དང༌། སོ་སྐྱེས་དུས་སུ་

འགྲེལ་མཆན་སྐབས་དང་པོ། 169 རྣམ་མཁྱེན།
འདོད་པ་ནས་གཟུགས་མེད་དུ་སྐྱེས་ཏེ་ཕྱིས་འཕགས་ལམ་ཐོབ་པ། གཟུགས་མེད་འགྲོར་
གསུངས་སོ། །གསེར་ཕྲེང་ལས། མཐར་གྱིས་པའི་འབྲས་བུ་བར་བ་གཉིས་ལ་ཞུགས་པ་
ནི༑ རྒྱུན་ཞུགས་ཁྱད་པར་ཅན་རིགས་སྐྱེས་དང་ཕྱིར་འོང་ཁྱད་པར་ཅན་བར་ཆད་གཅིག་
པས་མཚོན་ལ། ཕྱིར་མི་འོང་བར་དོར་འདའ་བ་སོགས་དགྲ་བཅོམ་ཞུགས་པ་ཡིན་ནོ། །དེ་
ལྟར་བྱས་ན་ཞུགས་པ་དང་པོ་གཉིས་ལ་བརྒྱད་པ་ཞེས་གཅིག་ཏུ་དང༌། ཆགས་བྲལ་སྔོན་
སོང་ནི་ཞུགས་པ་དབང་བོ་རྣོ་རྟུལ་གཉིས་གཉིས་སུ་དང༌། དེའི་འབྲས་གནས་གཉིས་གཉིས་
སུ་བགྲངས་ནས། འོག་མིན་འགྲོ་འཕར་གསུམ་གྱི་དབྱེ་གཞི་ཡིན་པས་དོར་ལ་གཞན་རྣམས་
སྒྲ་ཇི་བཞིན་དུ་བགྲང་ངོ་། །འདི་ཁོ་ན་རྗེ་བཙུན་གྱི་བཞེད་པ་ཡིན་ཏེ། ཞེས་པ་ལྟར་ཉི་ཤུའོ།།
ཞེས་བྱ་བ་གསུངས་སོ། །འདི་དག་མངོན་པ་ནས་བཤད་པའི་ཞུགས་གནས་སོགས་ཀྱི་མིང་
གིས་བསྟན་ལ། དེ་ཡང་མཛོད་ལས། དད་དང་ཆོས་ཀྱི་རྗེས་འབྲང་བ། །ཞེས་པའི་རྐང་
བ་དང་པོས་ཞུགས་པ་གསུམ་སྤྱིར་བསྟན་ཅིང༌། དེ་ནས། སྒོམ་པའི་སྤང་བྱ་མ་སྤང་ན།།
འབྲས་བུ་དང་པོ་ལ་ཞུགས་པ། །རྣམ་ལྔའི་བར་བཅོམ། ཞེས་དང༌། གཉིས་པ་ལ། །དགུ་
བ་ཚུན་ཆད་ཟད་པ་ཡིན། །ཞེས་དང༌། འདོད་པའམ་ཡང་ན་གོང་མ་ལས། །ཆགས་བྲལ་
གསུམ་པ་ལ་ཞུགས་པ། །ཞེས་ཚིགས་བཅད་ཕྱེད་ཕྱེད་ཀྱིས་སྔར་རྒྱན་དུ་བཤད་པ་ལྟར་གྱི་
ཞུགས་པ་གསུམ་དང༌། གང་ཞིག་གང་ལ་ཞུགས་པ་ནི། །བཅུ་དྲུག་པ་ལ་དེ་འབྲས་གནས།།
ཞེས་པ་ཕྱེད་ཀྱིས་དེའི་འབྲས་གནས་གསུམ་བསྟན་ལ། རིམ་གྱིས་པའི་ཞུགས་འབྲས་སོགས་
འོག་ཏུ། འབྲས་གནས་སྒོམ་སྤང་བྱ་མ་ཟད། །སོགས་ཀྱིས་བཤད་པས། དེ་དང་མཐུན་
པར་འཕགས་པས། མཐོང་ལམ་སྐབས་བརྒྱད་པ་དང་ཆགས་བྲལ་སྔོན་སོང་གི་ཞུགས་པ་
གཉིས་ཀྱང་བཞག་སྟེ། གསེར་ཕྲེང་ལས། འཕགས་པའི་བཞེད་པ་ནི། རྗེས་འབྲང་གཉིས་
མཐོང་ལམ་པ་དང༌། ལྷག་མ་རྣམས་སྒོམ་ལམ་པ་ཡིན་ལ། ཞེས་དང༌། འདིའི་ལུགས་
ཀྱི་རྗེས་འབྲང་གཉིས་ལ་ཞུགས་པ་དང་པོས་མ་ཁྱབ་པར་ཆགས་བྲལ་སྔོན་སོང་གི་ཞུགས་པའང་

འགྲེལ་མཆན་སྐབས་དང་པོ། 170 རྣམ་མཁྱེན།
འདོད་པས་སོ། །ཞེས་དང༌། དེ་གཉིས་ལ་དད་ཐོབ་ཀྱི་བརྡ་སྦྱར་བ་ནི། ནས། དབང་བོ་
རིགས་གཅིག་པ་ལ་དགོངས་སོ། །ཞེས་གསུངས་པའི་ཕྱིར། ཉི་སྣང་ལས། གལ་ཏེ་རྣམ་
པ་དྲུག་པའམ་བདུན་པ་དང་བརྒྱད་པ་སྔར་སྤང་བར་གྱུར་ན། ཞེས་སོ། །དོལ་བོ་བ་སོགས་
ཀྱིས་འཕགས་སེང་ནོར་ཟེར་བ་དང༌། བུ་སྟོན་གྱིས། ཐེག་ཆེན་གྱི་སྤང་བྱ་ཤེས་སྒྲིང་ཡིན་
པས། ཉི་སྣང་གི་དེ་ཐེག་དམན་ལ་སྦྱོར་དགོས་ཏེ། ཐེག་ཆེན་ལ་མཐོང་ལམ་གྱི་སྔོན་དུ་
དངོས་གཞི་ཐོབ་པས་ཁྱབ་པའི་ཕྱིར། ཟེར་བ་ལ། གསེར་ཕྲེང་ལས། རྣམ་བཞག་འདི་
སྔར་གང་ཟག་གི་སྐབས་དང༌། ནས། སྤང་བྱ་འཇོམས་ཚུལ་བསྟན་པ་རྣམས་འགལ་བར་
མི་བསམ་སྟེ། དེ་ནི་མངོན་པ་ནས་སྒྲས་ཟིན་ཚོད་ཀྱིས་བསྟན་པ་རྣམས་ལྟར་བཤད་ཀྱི་དགོངས་
པ་གང་དུ་འཐད་དཔྱད་པ་མིན་པས་སོ། །ཞེས་མངོན་པ་དང་བསྟུན་ཙམ་ལས་རང་ལུགས་
མིན་པར་གསུངས་པའི་ཕྱིར་དང་། ལོ་ཆེན་གྱི་ཊིཀ་ཆུང་ལས། ཉན་ཐོས་ཀྱི་ཚུལ་དང་
བསྟུན་ནས་དེ་ལྟར་བརྗོད་པ་ཙམ་ཡིན་གྱི་སྒྲ་ཇི་བཞིན་པ་ནི་མ་ཡིན་ཏེ། ཞེས་དང་གསེར་
ཕྲེང་ལས། ཕྱི་མའི་རྗེས་སུ་འབྲང་སྟེ། ཞེས་གསུངས་པའི་ཕྱིར། དེ་དག་མཐོང་ལམ་གྱི་
སྔོན་དུ་འདོད་ཉོན་དྲུག་པ་རགས་པ་ལ་ཆགས་བྲལ་བྱས་པའི་ཆ་ནས་ཕྱིར་འོང་ཞུགས་པ་དང་།
དགུ་བ་ལ་ཆགས་བྲལ་བྱས་པའི་ཆ་ནས་ཕྱིར་མི་འོང་ཞུགས་པའི་མིང་བཏགས་ཀྱི། མཐོང་
ལམ་གྱི་སྔོན་དུ་དགུ་བ་རགས་པ་ལ་ཆགས་བྲལ་མ་བྱས་པ་བཞག་པ་མིན་ནོ། །དེས་ན་དང་
པོ་གསུམ་ནི། རྟོགས་པ་མཐོང་ལམ་དང་དབང་བོས་ཆོས་མཐུན་སྦྱར་རོ། །འོ་ན་བརྒྱད་
པ་དང་འདི་གཉིས་ཀྱི་ཁྱད་པར་གང་ཡིན་ཞེ་ན། བརྒྱད་པ་ནི། མི་ནས་འདིར་སྐྱེས་པས་
ལམ་མྱུར་དུ་མངོན་དུ་མི་འགྱུར་བ་དང༌། སངས་རྒྱས་ཀྱི་ཞིང་དང་དགའ་ལྡན་ནས་འདིར་
སྐྱེས་པས་ལམ་མྱུར་དུ་མངོན་དུ་གྱུར་ཅིང་མི་ཉམས་པ་དང༌། ཕྱི་མ་གཉིས་ནི། སྔོན་སོ་
སྐྱེས་སྐབས་ལྷ་ཚེ་རིང་བོར་སྐྱེས་པའི་སྟོབས་ཀྱིས་དབང་བོ་རྟུལ་བོར་གྱུར་བ་དང་། བསམ་
གཏན་ཚད་མེད་སོགས་ཀྱི་དབང་གིས་མི་སྐྱེས་པར་སྙིང་རྗེ་ཐབས་མཁས་པས་སངས་རྒྱས་

འགྲེལ་མཆན་སྐབས་དང་པོ། 171 རྣམ་མཁྱེན།
རྣམས་མཉེས་པར་བྱེད་པར་སྐྱེས་པས་བློ་མྱུར་བ་ལ་བྱས་ན་མདོ་དང་མཐུན་ནོ། །གཡགས་
པའི་རིན་ཆེན་བང་མཛོད་ལས། བྱང་སེམས་འཕགས་པ་གཅིག་ལ་ཡང་འདི་རྣམས་ཀྱི་སྒྲ་
འཇུག་པའི་གཞི་མཐུན་ཡོད་པས་སོ། །ཞེས་གསུངས་པས། འགལ་བ་མིན་ལ་ཡིན་ཁྱབ་
མཉམ་ཀྱང་མིན་ཞེས་ཆོག་གོ །ཆགས་བྲལ་སྔོན་སོང་གི་འབྲས་གནས་གཉིས་ཀྱི་མིང་ཅན་
ནི་མཐོང་ལམ་ལ་མི་འཇོག་སྟེ། དེའི་ཕྱིར་འོང་གི་མདོ་ལས། བྱང་ཆེན་ཚེ་གཅིག་གིས་
ཐོགས་པ། ཞེས་དང་གསེར་ཕྲེང་ལས། ཆོས་འབྲང་དང༌། ནས། སྐྱེ་བ་གཅིག་གིས་
ཐོགས་པའི་སེམས་དཔར་བཤད་པས་སོ། །ཞེས་གསུངས་པའི་ཕྱིར། དེ་གཉིས་ནི་སྐྱེ་བ་
ལེན་ཚུལ་གྱིས་མིང་བཏགས་ཏེ། ཉི་སྣང་ལས། དེ་རྣམས་ནི་འཇིག་རྟེན་འདིར་ལན་གཅིག་
འོངས་ཏེ་གཞན་དུ་ཡོངས་སུ་མྱ་ངན་ལས་འདའ་བའི་ཕྱིར་རོ། །ཞེས་དང༌། གང་དང་གང་
དུ་སྐྱེས་པ་དེ་དང་དེར་གཏན་མི་འོང་བའི་ཕྱིར་རོ། །ཞེས་པ་ལྟར། མདོར། མ་དག་པའི་
ཞིང་དུ་ལན་གཅིག་སྐྱེས་ནས་སངས་རྒྱས་ཀྱི་ཞིང་བརྒྱུད་པ་དང༌། མ་དག་པའི་ཞིང་དུ་མི་
སྐྱེས་པར་སངས་རྒྱས་ཀྱི་ཞིང་བརྒྱུད་ནས་འཚང་རྒྱ་བར་གསུངས་སོ། །བར་བ་གཉིས་ཀྱི་
ཞུགས་པ་དབང་རྟུལ་གཉིས་སོགས་གཅིག་ཏུ་བགྲང་བ་མདོ་གཅིག་པས་ཡིན་ལ། འབྲས་
གནས་གཉིས་སོ་སོར་བགྲང་བ་མདོ་སོ་སོར་ཡོད་པས་སོ། །ས་མཚམས། ཐུབ་དགོངས་
སུ༑ རྗེས་འབྲང་གཉིས་མཐོང་ལམ། རིགས་སྐྱེས་གཉིས་ས་གཉིས་པ་ནས་ལྔ་བའི་བར།
ཕྱིར་འོང་ཞུགས་པ་ས་དྲུག་པ། བར་ཆད་གཅིག་པ་ས་བདུན་པ། ཕྱིར་མི་འོང་ཞུགས་པ་
ས་བརྒྱད་དགུ་གཉིས་ལ། ཕྱིར་མི་འོང་ཐམས་ཅད་ས་བཅུ་བ་ལ་བཞག ཟླ་འོད་དུ། བར་
ཆད་གཅིག་པ་ས་བརྒྱད་དགུ་གཉིས་ལ། ས་བཅུ་བའི་ཁྱད་པར་ལམ་ལ་སྒོམ་སྤང་དོན་གཅིག་
སྤངས་པ་དགྲ་བཅོམ་ཞུགས་པར་བཤད་ནས་གཉིས་ཀར་རང་རྒྱལ་ལ་མ་གསུངས་པས། བུ་
ཊིཀ་ཏུ། བར་ཆད་མེད་ལམ་ལ་དགྲ་བཅོམ་ཞུགས་པ་དང་བསེ་རུ་ཞེས་ཨབྷྱའོ། །ཞེས་པ་
མི་འཐད་པར་གསེར་ཕྲེང་ལས་སོ། །དངོས་བཏགས་ལ་ཁྱུང་གིས། བཏགས་པའི་རྒྱུ་མཚན་

འགྲེལ་མཆན་སྐབས་དང་པོ། 172 རྣམ་མཁྱེན།
སྤང་རྟོགས་ཅུང་ཟད་འདྲ་བ། དགོས་པ་བྱང་སེམས་ལ་དགེ་འདུན་མེད་སྙམ་པ་བཟློག་པ།
གནོད་བྱེད། ཡུམ་མདོ་དང་ཕྱིར་མི་ལྡོག་པའི་འཁོར་ལོའི་མདོ་ལས་བྱང་སེམས་སུ་བཤད་
པ་ཟེར། ལོ་ཆེན་གྱི་སློབ་མ་དྭགས་པོ་དབང་ཕྱུག་ཚུལ་ཁྲིམས་ཀྱིས། རྒྱུན་ཞུགས་སོགས་
ཀྱི་དོན་དངོས་ཡིན་ཟེར། ཨར་བྱང་ཡེས་ཀྱིས་ཀྱང༌། ཉན་ཐོས་མྱང་འདས་རྒྱུན་ལ་ཞུགས་
པ་བཞིན་སངས་རྒྱས་གྱི་རྒྱུན་ལམ་ལ་ཞུགས་པས་དངོས་ཡིན་ཟེར། དེ་བཞིན་དུ་རེང་མདའ་
བའི་ཉི་ཟེར་ལས་བཤད་པས། རྟོགས་སྣང་དུ། རྒྱུན་ཞུགས་མཚན་ཉིད་པར་སྒྲུབ་ནས། ཀུན་
བཏུས་ཀྱི་དེ་མཐར་ཐུག་ཐེག་གསུམ་འདོད་པའི་ལུགས་ཡིན་ལ། བྱང་སེམས་ལ་རང་རྒྱལ་
ཡོད་དམ་ཞེ་ན། ཉན་རང་གི་རང་རྒྱལ་རང་གཅིག་པུའི་ཕྱིར་བྱང་ཆུབ་མངོན་དུ་བྱེད་པ་
ཡིན་ལ། འདིའི་རང་རྒྱལ་སངས་རྒྱས་བྱང་སེམས་གཞན་མེད་པའི་ཞིང་དུ་རང་གཅིག་པུར་
གནས་ནས་བྱང་ཆུབ་མངོན་དུ་བྱེད་པས་ཡིན་ཞེས་སོགས་ཉི་ཟེར་གྱི་དེ་བཀོད་པས་སོ། ་གསེར་
ཕྲེང་ལས། དེར་བཤད་པ་ནི་སྒྲ་ཇི་བཞིན་པ་མིན་ཏེ། ཡིན་ན་བྱང་སེམས་ཡིན་པའི་ཉན་
རང་དགྲ་བཅོམ་མཚན་ཉིད་པ་ཡོད་པར་འགྱུར་ལ། དེའི་ཕྱིར་ཐེག་པ་གསུམ་འཆོལ་བར་
འགྱུར་རོ། །ཞེས་བཀག་པ་ལྟར། བྱང་སེམས་ལ་ཉན་རང་ཡོད་པ་དང་། ཉན་རང་ལ་
ཐེག་དམན་གང་ཟག་མི་དགོས་པར་ཐལ་བ་སོགས་གནོད་བྱེད་མང་ངོ༌། །ཕྱིར་མི་ལྡོག་པའི་
འཁོར་ལོའི་མདོར། རྒྱལ་བྱེད་ཚལ་ཆུར་མེད་པ་ལ་ཆུའི་འདུ་ཤེས་སྐྱེས་པ་བཞིན་དུ་བྱང་
སེམས་རྣམས་རྒྱུན་ཞུགས་སོགས་མིན་པ་ལ་ཡུམ་གྱི་མདོར། དེ་དག་གིས་མིང་གིས་བསྟན་
སྙམ་པའི་འདུ་ཤེས་བསལ་བའི་ཕྱིར་དུ། དེ་ལྟར་བསྟན་པའི་དགོས་པ། དགེ་འདུན་ནི་ཉན་
ཐོས་ཁོ་ན་ལས་བྱང་སེམས་ལ་མེད་སྙམ་སྟེ། ཉན་རང་གི་བྱང་ཆུབ་ཙམ་གྱིས་ཆོག་ཤེས་
པ་རྣམས་ཐེག་ཆེན་ལ་དྲངས་པའི་ཕྱིར་དང༌། དགོངས་གཞི་ནི། མདོ་དེ་ཉིད་ལས། ལོག་
པ་བརྒྱད་ལས་ཤིན་ཏུ་འདས། །ནས། དེ་ཕྱིར་བརྒྱད་པ་ཞེས་བརྗོད་དོ། །ཞེས་བདེན་བཞིའི་
མཐོང་སྤང་བརྒྱད་ལས་འདས་ཤིང༌། དེ་སྤང་བའི་འགོག་པ་བརྒྱད་རང་རྒྱུད་ལ་རེག་པར་

འགྲེལ་མཆན་སྐབས་དང་པོ། 173 རྣམ་མཁྱེན།
འགྱུར་བ་དང་། རང་རྒྱུད་ཀྱི་བཟོད་པ་བརྒྱད་ལ་བདེན་ཞེན་མེད་པས་བརྒྱད་པ་ཞེས་སྒྲ་བཤད་
དུ་ཡོད་པ་དང་། ལ་ལས་ལོག་པའི་ཐ་སྙད་བརྒྱད་དང་ཡང་དག་པའི་ཐ་སྙད་བརྒྱད་ལ་སྦྱོར་
ཟེར་བ་ཁུངས་གསལ་བོ་མ་མཐོང་བས་དཔྱད། སེམས་ཅན་དཔག་མེད་སངས་རྒྱས་སོགས་
ལ་དད་པ་ལ་འགོད་ཅིང་དེ་ལ་ཆགས་པ་མེད་པ་དད་འབྲང་དང༌། ཆོས་ཉིད་སྒོམ་པའི་རྒྱུན་
ལ་གནས་ཤིང་ཐོབ་པས་ཆོས་འབྲང་དང༌། སངས་རྒྱས་ཐོབ་བྱེད་ཀྱི་ལམ་གྱི་རྒྱུན་ལ་ཞུགས་
པས་རྒྱུན་ཞུགས་དང༌། སངས་རྒྱས་འགྲུབ་བྱེད་ཀྱི་རྐྱེན་མང་པོ་འཚོལ་ཞིང་འོང་བས་ན་
ཕྱིར་འོང་དང་། ངན་སོང་གསུམ་གང་དུ་ཡང་ཕྱིར་མི་འགྲོ་བས་སངས་རྒྱས་ཀྱི་ཆོས་ཐོབ་
པར་བྱེད་པས་ཕྱིར་མི་འོང་ཞེས། རིན་ཆེན་བང་མཛོད་ལས་གསུངས་སོ། །སེམས་ཅན་
སྡུག་བསྔལ་ཅན་རྣམས་ཀྱི་ཉོན་མོངས་བཅོམ་པ་དང་གྲོལ་བའི་ཐབས་སྟོན་པས་དགྲ་བཅོམ་
དང་། སྐྱེ་བོ་དཔག་ཏུ་མེད་པ་ལ་བྱང་ཆུབ་དྲི་མ་མེད་པ་སྒྲོགས་པར་བྱེད་པས་ཉན་ཐོས་དང་།
བདེན་འཛིན་གྱི་མ་རིག་པའི་ཞེན་པ་ལྟར་མེད་པ་རང་སྟོབས་ཀྱིས་མངོན་སུམ་དུ་རྟོགས་པས་
རང་རྒྱལ་ཞེས་བཏགས་པ་རྣམས་ཡིན་ནོ། །དེ་དག་ལ་དགོངས་ནས་ཉི་སྣང་རྒྱན་སྣང་གཉིས་
སུ་ཕྱིར་མི་ལྡོག་པའི་འཁོར་ལོའི་མདོར་བལྟ་ཞེས་ཞལ་འཕངས་སོ། །དངོས་ལ་གནོད་བྱེད་
ནི༑ ཐེག་པ་གསུམ་འཆོལ་བར་ཐལ་བ་སོགས་དང༌། ལུང་ཀུན་བཏུས་དང༌། གཞི་བསྡུ་
བར། ཅིའི་ཕྱིར་བྱང་ཆུབ་སེམས་དཔའ་སྐྱོན་མེད་པ་ལ་ཞུགས་པ་རྒྱུན་དུ་ཞུགས་པར་མི་
འགྱུར་ཞེ་ན། རྒྱུན་ལ་འཇུག་པ་ཡོངས་སུ་མ་གྲུབ་པའི་ཕྱིར་རོ། །ཞེས་སོགས་སོ། །གསུམ་
པ་འགྲེལ་བ་ལ། སྐབས་གཉིས་པར། བདེན་དང་བདེན་ལ་བཟོད་པ་དང་། །ཞེས་སོགས་
ཀྱི་སྐབས་ནས་འཆད་པར་འགྱུར་བའི་ལམ་ཤེས་པ་ཉིད་ཀྱིས་བསྡུས་པ་མཐོང་བའི་ལམ་
སྐད་ཅིག་མ་བཅུ་དྲུག་ཏུ་ཕྱེ་བའི་བཟོད་པ་བརྒྱད་ལ་སྟེ་ངོ་བོ་བར་ཆད་མེད་ལམ་ལ་བརྟེན་
ནས་གནས་པའི་ཡུན་རིང་བོར་ཤེས་པས་དད་པའི་རྗེས་འབྲང་དང༌། མྱུར་དུ་ཤེས་པས་
ཆོས་ཀྱི་རྗེས་སུ་འབྲང་བའི་བྱེ་བྲག་གིས་འབྲས་བུ་དང་པོ་ལ་ཞུགས་པའི་མིང་ཅན་དབང་

འགྲེལ་མཆན་སྐབས་དང་པོ། 174 རྣམ་མཁྱེན།
བོ་རྣོ་རྟུལ་རྣམ་པ་གཉིས་སོ། །གསེར་ཕྲེང་སོགས་ལས་སྐད་ཅིག་དང་པོ་བཅོ་ལྔ་ལ་གནས་
པ་ཞེས་པ་དངོས་སྨྲའི་འདོད་པ་དང་མཐུན་ཆེད་ཙམ་མོ། །ཞུགས་པ་བཤད་ཟིན་པ་དེའི་
འོག་ཏུ་མཐོང་ལམ་རྣམ་གྲོལ་ལམ་ལ་གནས་པའི་བྱང་སེམས་དེ་ནི་མྱང་འདས་ཐོབ་བྱེད་
ཀྱི་ལམ་གྱི་རྒྱུན་དུ་ཞུགས་པ་ཙམ་པོའི་མིང་ཅན་ཡིན་ནོ། །རྟོགས་པ་དང་སྒྲ་བཤད་ཀྱིས་
ཆོས་མཐུན་སྦྱར་རོ། །དེའི་འོག་ཏུ་རྒྱུན་ཞུགས་ཀྱི་མིང་ཅན་དེ་ཉིད་འདོད་ཉོན་གསུམ་
པ་དང་བཞི་བ་སྤངས་ཤིང་བསམ་གཟུགས་བརྒྱད་ཐོབ་ཀྱང་དེའི་དབང་གིས་མི་སྐྱེ་བར་འདོད་
ལྷ་རིགས་དྲུག་གང་རུང་དུ་སྐྱེས་པའི་བྱང་སེམས་དེ་གྷའི་རིགས་སྐྱེས་ཀྱི་མིང་ཅན་དང་།
སྤངས་རྟོགས་དེ་འདྲའི་བྱང་སེམས་རྒྱལ་རིགས་བྲམ་ཟེ་རིགས་མཐོན་པོར་སྐྱེ་བ་མིའི་རིགས་
ནས་རིགས་སུ་སྐྱེ་བའི་མིང་ཅན་ཉིད་ཀྱིས་ཙམ་པོ་བའི་མིང་ཅན་ལས་གཞན་ཁྱད་པར་ཅན་
གྱི་མིང་ཅན་རྣམ་པ་གཉིས་ཡིན་ནོ། །ས་བཞི་བ་དང་ལྔ་བ་པ་སྤངས་རྟོགས་སྐྱེ་ང་ལེན་
ཚུལ་གསུམ་གྱིས་ཆོས་མཐུན་སྦྱར་རོ། །དེའི་འོག་ཏུ་འདོད་ཉོན་དྲུག་པའི་དངོས་གཉེན་
བར་ཆད་མེད་ལམ་ལ་གནས་པའི་བྱང་སེམས་ས་བདུན་པ་བ་དབང་བོ་རྟུལ་བོ་དང་རྣོན་
པོ་དད་པས་མོས་པ་དང་མཐོང་བས་ཐོབ་པ་དག་འབྲས་བུ་གཉིས་པ་ཕྱིར་འོང་ལ་ཞུགས་
པ་བའི་མིང་ཅན་ཉི་ཤུའི་གྲངས་གཅིག་ཁོ་ནར་འདྲེན་པ་ཡིན་ནོ། །སྤངས་པ་དང་རྟོགས་
པས་ཆོས་མཐུན་སྦྱར་རོ། །དེའི་འོག་ཏུ་འདོད་ཉོན་དྲུག་པ་སྤངས་པའི་རྣམ་གྲོལ་ལམ་ལ་
གནས་པའི་བྱང་སེམས་ས་བདུན་པ་བ་བསམ་གཟུགས་བརྒྱད་སོགས་ཐོབ་ཀྱང་དེའི་དབང་
གིས་མི་སྐྱེ་བར་དགའ་ལྡན་དུ་སྐྱེ་བར་འགྱུར་བ་ལན་གཅིག་ཕྱིར་འོང་བ་ཙམ་པོའི་མིང་ཅན་
ཡིན་ནོ། །སྤངས་རྟོགས་སྐྱེ་བ་ལེན་ཚུལ་གསུམ་གྱིས་ཆོས་མཐུན་སྦྱར་རོ། །འདིའི་མདོར་
ཚེ་གཅིག་གིས་ཐོགས་པར་གསུངས་པ་འདོད་པར་ལན་གཅིག་འོང་བའི་དོན་དུ་འགྲེལ་ལམ་
དཔྱད། དེའི་འོག་ཏུ་ཕྱིར་འོང་གི་མིང་ཅན་དེ་ཉིད་འདོད་ཉོན་བརྒྱད་པ་སྤངས་པའི་བྱང་
སེམས་བསམ་གཟུགས་ནས་མ་འདྲེས་པ་བཅོ་བརྒྱད་བར་གྱི་རྟོགས་རིགས་ཀྱི་ནུས་པ་ཁྱང་པར་

འགྲེལ་མཆན་སྐབས་དང་པོ། 175 རྣམ་མཁྱེན།
ཅན་ཐོབ་པ་མྱང་འདས་ཐོབ་པ་ལ་ལྷའི་ཚེ་གཅིག་གིས་ཐོགས་པ་དེ་ནི་ཙམ་པོའི་མིང་ཅན་ལས་
གཞན་ཕྱིར་འོང་ཚེ་གཅིག་བར་ཆད་གཅིག་པའི་མིང་ཅན་ཡིན་ནོ། །སྤངས་རྟོགས་སྐྱེ་
བ་ལེན་ཚུལ་གསུམ་གྱིས་ཆོས་མཐུན་སྦྱོར། ས་བཅུ་བ་བའོ། །དེའི་འོག་ཏུ་སྔ་མ་ཕྱིར་
འོང་ཞུགས་པའི་མིང་ཅན་གཉིས་གཅིག་ཏུ་འདྲེན་པ་བཞིན་དུ་འདོད་ཉོན་བརྒྱད་པ་སྤངས་
ནས་དགུ་བ་སྤོང་ཕྱིར་དུ་བརྩོན་པའི་བྱང་སེམས་སྒོམ་ལམ་པ་དད་པས་མོས་པ་དང་མཐོང་
བས་ཐོབ་པ་གཉིས་ནི་འབྲས་བུ་གསུམ་པ་ལ་ཞུགས་པ་ཕྱིར་མི་འོང་ཞུགས་པའི་མིང་ཅན་
ཡིན་ནོ། །སྤངས་རྟོགས་ཀྱིས་ཆོས་མཐུན་སྦྱོར། ས་དགུ་བ་མེད་དམ་དཔྱད། མཐོང་
ལམ་བར་ཆད་མེད་ལམ་སྐབས་དབང་བོ་འཕོ་བ་མེད་པས་རྒྱུན་ཞུགས་དབང་བོ་རྣོ་རྟུལ་གཉིས་
སོ་སོར་བྱས་ལ། སྒོམ་ལམ་སྐབས་དབང་བོ་འཕོ་བས་བར་བ་གཉིས་ལ་དེ་གཉིས་གཅིག་
ཏུ་བྱས་པར་བཤད་དོ། །དེའི་འོག་ཏུ་མདོ་དང་བསྟུན་ན་འཁོར་བའི་བསྡུས་པའི་ཁམས་
གསུམ་དུ་མི་སྐྱེ་བས་ཕྱིར་མི་འོང་བ་སྟེ། དེ་ལ་ལྔ་ལས། དང་པོ། གསེར་ཕྲེང་ལྟར་ན་
བསམ་གཟུགས་ནས་མ་འདྲེས་པའི་བར་གྱི་རྟོགས་རིགས་ཀྱི་ནུས་པ་ཐོབ་པ་ཁམས་གསུམ་གྱི་
བར་མ་གཟུགས་ཁམས་སུ་སངས་རྒྱ་བའམ། རྣམ་བཤད་ལྟར་ན། གཟུགས་ཁམས་སུ་ཉོན་
སྒྲིབ་ཅི་རིགས་སྤངས་པའི་རྣམ་གྲོལ་ལམ་ཐོབ་པའི་བྱང་སེམས་བར་མ་དོར་འདའ་བའི་མིང་
ཅན་དང༌། སྤངས་རྟོགས་སྐྱེ་བ་ལེན་ཚུལ་མིང་གིས་ཆོས་མཐུན་སྦྱོར། གཉིས་པ། འོག་
མིན་ནས་དགའ་ལྡན་དེ་ནས་འཛམ་གླིང་དུ་སྐྱེས་མ་ཐག་འཚང་རྒྱ་ཚུལ་སོགས་སྟོན་པའི་བྱང་
སེམས་ས་བཅུ་བ་པ་སྐྱེས་ནས་འདའ་བའི་མིང་ཅན་དང༌། གསུམ་པ་དག་ས་པ་དག་པ་དང་
མ་དག་པའི་ཞིང་དུ་སོང་ནས་སེམས་ཅན་གྱི་དོན་ལ་བརྩོན་པས་མངོན་པར་འདུ་བྱེད་པ་
དང་བཅས་པའི་མིང་ཅན་དང༌། སེམས་ཅན་གྱི་དོན་ལ་འབད་རྩོལ་རགས་པ་ཞི་བའི་ས་
བརྒྱད་པ་བ་མངོན་པར་འདུ་བྱེད་པ་མེད་པར་ཡོངས་སུ་མྱ་ངན་འདའ་བའི་མིང་ཅན་
ཞེས་བྱ་བ་རྣམ་པ་བཞིའོ། །དེ་འོག་ཏུ་ལྔ་བ་གོང་འཕོའི་མིང་ཅན་དེ་ཉིད་ལ་གཉིས་ལས།

འགྲེལ་མཆན་སྐབས་དང་པོ། 176 རྣམ་མཁྱེན།
དང་པོ་འོག་མིན་གྱི་རྟེན་ལ་ཉོན་སྒྲིབ་ཅི་རིགས་སྤངས་པའི་རྣམ་གྲོལ་ལམ་མངོན་དུ་བྱས་པས་
འོག་ཡིན་གྱི་མཐར་ཐུག་པར་འགྲོ་བ་སྟེ། དེ་ལ་གསུམ་ལས། ཚངས་རིས་ནས་འོག་
མིན་དུ་སྐྱེས་ནས་ཉོན་སྒྲིབ་ཅི་རིགས་སྤངས་ནས་འཚང་རྒྱ་ཚུལ་སྟོན་པའི་བྱང་སེམས་འཕར་
བའི་མིང་ཅན་དང༌། ཚངས་རིས་གནས་གཙང་དང་པོ་གསུམ་གང་རུང་དེ་ནས་འོག་མིན་
དུ་སྐྱེས་ནས་ཉོན་སྒྲིབ་ཅི་རིགས་སྤངས་ནས་འཚང་རྒྱ་ཚུལ་སྟོན་པའི་བྱང་སེམས་ཕྱེད་དུ་
འཕར་བའི་མིང་ཅན་དང༌། ཚངས་རིས་ནས་འོག་མིན་པར་སྐྱེས་ནས་ཉོན་སྒྲིབ་ཅི་རིགས་
སྤངས་ནས་ངན་སོང་གསུམ་སོགས་ལ་ཆོས་སྟོན་པའི་བྱང་སེམས་གནས་ཐམས་ཅད་དུ་འཆི་
འཕོ་བའི་མིང་ཅན་ཉིད་ཀྱིས་གོང་དུ་འཕོ་བ་གསེར་ཕྲེང་ལྟར་ན་སྲིད་རྩེ་འགྲོ་ལས་དང་།
རྣམ་བཤད་ལྟར་ན་གྲངས་འཛིན་ལྔ་ལས་གཞན་རྣམ་པ་གསུམ་མོ། །འདི་གསུམ་སྤངས་
རྟོགས་སྐྱེ་བ་ལེན་ཚུལ་གྱིས་ཆོས་མཐུན་སྦྱོར་ལ་དག་ས་པའོ། །དེའི་འོག་ཏུ་གོང་འཕོ་གཉིས་
པའི་མིང་ཅན་དེ་ཉིད་སྲིད་པའི་རྩེ་མོའི་མཐར་ཐུག་པར་འགྲོ་བ་ནི་བསམ་གཟུགས་བརྒྱད་
ཐོབ་པས་གཟུགས་མེད་ཀྱི་ཏིང་ངེ་འཛིན་ལ་འཇུག་ནུས་ཀྱང་གཟུགས་ཀྱི་ཉོན་མོངས་ཅི་རིགས་
ལ་འདོད་ཆགས་དང་བྲལ་བས་སྲིད་རྩེ་འགྲོར་བཏགས་པ་སྟེ། དེ་ལ་གཉིས། རྣམ་བཤད་
ལྟར་ན་ལས་ཉོན་གྱིས་སྐྱེས་པ་ཟད་པ་དང༌། གསེར་ཕྲེང་ལྟར་ན་བྱང་སེམས་རང་ཉིད་གང་
གིས་མཐོང་བ་ཚེ་དེར་མྱང་འདས་ཐོབ་པས་མཐོང་བའི་ཆོས་ལ་ཞི་བའི་མིང་ཅན་དང་།
ལས་ཉོན་གྱིས་སྐྱེ་བ་ཟད་པ་སོགས་ཀྱིས་ཆོས་མཐུན་སྦྱོར། ཡར་སོང་འགོག་པ་སྤེལ་བའི་
སྙོམས་འཇུག་ཐོབ་པས་ལུས་ཀྱིས་མངོན་སུམ་དུ་བྱེད་པའི་མིང་ཅན་སྤངས་རྟོགས་ཀྱིས་
ཆོས་མཐུན་སྦྱོར། གསེར་ཕྲེང་ལྟར་ན་འོག་མིན་འགྲོ་ལས་དང༌། རྣམ་བཤད་ལྟར་ན་ཉི་
ཤུའི་གྲངས་འཛིན་བརྒྱད་ལས་གཞན་རྣམ་པ་གཉིས་སོ། །འདི་ས་དྲུག་པ་བར་རྣམ་བཤད་
གསུངས་སོ། །དེའི་འོག་ཏུ་ཉོན་སྒྲིབ་ཟད་པར་སྤངས་པའི་རྣམ་གྲོལ་ལམ་ཐོབ་ཕྱིར་བརྩོན་
པའི་ས་བཅུ་བ་པ་དགྲ་བཅོམ་པ་ཉིད་ཀྱི་འབྲས་བུ་ལ་ཞུགས་པའི་མིང་ཅན་སྤངས་རྟོགས་

འགྲེལ་མཆན་སྐབས་དང་པོ། 177 རྣམ་མཁྱེན།
ཀྱིས་ཆོས་མཐུན་སྦྱོར་བ་ཡིན་ནོ། །དེའི་འོག་ཏུ་མཐུན་སྣང་དུ་སངས་རྒྱས་དང་ཉན་ཐོས་
མེད་པའི་ཞིང་དུ་རང་རྒྱལ་དུ་སྤྲུལ་ཏེ་སེམས་ཅན་སྨིན་ཅིང་འཚང་རྒྱ་བར་འགྱུར་བའི་བྱང་
སེམས་རང་སངས་རྒྱས་ཀྱི་མིང་ཅན་ཏེ། རྩ་བའི་དངོས་བསྟན་བཅུ་བདུན་དང་ཤུགས་བསྟན་
འབྲས་གནས་ཙམ་པོ་གཉིས་དང་དགྲ་བཅོམ་ཞུགས་པ་སྟེ་ཉི་ཤུའོ། །རྒྱན་སྣང་དང་གསེར་
ཕྲེང་དུ་འདོད་ཉོན་དགུ་བ་སྤངས་པའི་ཕྱིར་མི་འོང་ཞེས་པ་དང༌། བར་འདའ་བ་སྐྱེ་བའི་ཀུན་
སྦྱོར་སྤངས་མངོན་པར་འགྲུབ་པའི་ཀུན་སྦྱོར་མ་སྤངས་པ་དང༌། སྐྱེས་འདའ་བ་གཉིས་ཀ་
མ་སྤངས་པས་བཞག་པ་ནི། ཉ་ཊི ཀ་ལས། འཆད་ཚུལ་དེ་ལྟར་སྦྱར་ན་ཐེག་དམན་ཉིད་
ལ་འགྲིག་ཅིང༌། དངོས་སུ་དེ་ལྟར་བཤད་ནས་དེ་དཔེར་བཞག་ནས་དོན་རྩ་བ་ལྟར་སྦྱར་ན་
ལེགས་ཀྱི་ཞེས་པ་ལྟར། མཚོན་བྱེད་དཔེའི་དགེ་འདུན་ཡིན་ཏེ། གསེར་ཕྲེང་དུ་ཚིག་གསལ་
དང་དག་ལྡན་དྲངས་ནས་བར་འདའ་བ་ཁམས་བར་བ་གཟུགས་ཁམས་དང་། སྐྱེས་འདའ་
བ་ཚེ་གཅིག་གོ་དེ་ལ་འཚང་རྒྱ་བའོ་ཞེས་རྩ་བའི་སྐབས་ལྟར་གསུངས་པའི་ཕྱིར། དེས་ན་
རྣམ་བཤད་དུ་དགག་པ་བྱས་པ་རྒྱན་སྣང་གི་དེ་སྔ་མ་རྣམས་ཀྱིས་མཚོན་བྱ་དོན་གྱི་དགེ་འདུན་
དུ་བྱས་པ་དགག་པ་ཡིན་གྱི་གསེར་ཕྲེང་སོགས་ཀྱི་དེ་དགག་པ་མིན་ནོ། །སྐྱེས་འདའ་བ་འོག་
མིན་ནས་དགའ་ལྡན་དུ་སྐྱེ་བ་སོགས་དག་ལྡན་ལྟར་ལས་མདོ་ན་མེད་ལ། རྣམ་བཤད་ལས།
གཟུགས་སུ་སྐྱེས་ནས་འདའ་བ་དང་། ཞེས་པ་ཡང་དེ་ལ་བརྟེན་ནམ་དཔྱད། འཕར་བ་བསམ་
གཏན་དང་པོ་གསུམ་ལས་ཉམས་པར་གསུངས་པ། རྣམ་བཤད་དུ་མཚོན་བྱེད་ལ་བྱས་ནས་
ཐེག་ཆེན་ལ་དེས་ཐ་སྙད་བྱས་པ་ཉན་ཐོས་མ་ངེས་པ་ཁ་ཅིག་ཐེག་ཆེན་ལ་དྲངས་པ་དང་།
ཐེག་ཆེན་གྱི་སྡེ་སྣོད་བཀའ་མིན་སྙམ་པ་དགག་ཆེད་དུ་གསུངས་སོ། །ཐེག་དམན་གྱི་སྲིད་
རྩེ་འགྲོ་ལ་མཐོང་ཆོས་ཞི་དང་ལུས་མངོན་གཉིས་མི་འཐད་ཀྱང་། ཐེག་ཆེན་གྱི་འདིའི་སྲིད་
རྩེ་འགྲོའི་དོན་མི་འདྲ་བས་དེ་གཉིས་འཐད་པར་འབུམ་ཕྲག་གསུམ་པའི་བཤད་པ་ལྟར་ཡིན་
ནོ༑ ༑འདིའི་དཔེ་དོན་སྦྱོར་ཚུལ་ཕལ་ཆེར་ཁྲི་ངག་དབང་བཀྲ་ཤིས་པའི་གསུངས་པ་ལྟར་

འགྲེལ་མཆན་སྐབས་དང་པོ། 178 རྣམ་མཁྱེན།
ཡིན་ནོ། །དེར་རང་རྒྱལ་ལ་ཆོས་མཐུན་སྦྱོར་ཚུལ་དང་ས་མཚམས་མི་གསལ་ཀྱང་། ཆོས་
མཐུན་ཆོས་སྟོན་ཚུལ་གྱིས་སྦྱོར་རོ། །ལོ་ཆེན་གྱི་ཊིཀ་ཆུང་ལས། རང་སངས་རྒྱས་ཀྱང་
ཇི་ལྟར་རིགས་པར་དེ་བཞིན་དུ་འདུ་བ་ཉིད་དོ། །ཞེས་སེམས་དང་པོ་བསྐྱེད་པ་སོགས་བཞིར་
འདུ་བར་གསུངས་པས། ས་བཅུའི་བྱང་སེམས་ཡོད་དམ་དཔྱད། བརྒྱད་སྟོང་བ་དང་སྡུད་
པར་སྒྲུབ་པའི་ངོ་བོ་ལ་དངོས་སུ་གདམས་པའི་མདོ་དེས་གདམས་ཡུལ་ཕྱི་མ་དགུ་ལ་ཡང་
ཤུགས་ཀྱིས་གདམས་དགོས་སོ། །
ཞར་བྱུང་དཔེའི་དགེ་འདུན་ཀྱི་རྣམ་བཞག་བཤད་པ།
འདིར་གསེར་ཕྲེང་རྣམ་བཤད་གཉིས་ལྟར་དངོས་བསྟན་ཕལ་བ་མཚོན་བྱེད་དཔེའི་
དགེ་འདུན་ལ། སྐབས་འདིར་ཐེག་དམན་གྱི་དགེ་འདུན་དཀོན་མཆོག་ལ་རྒྱུན་ཞུགས་ཕྱིར་
འོང་ཕྱིར་མི་འོང་དགྲ་བཅོམ་ཞུགས་འབྲས་ཡ་བརྒྱད་དང་རང་རྒྱལ་འཕགས་པ་སྟེ་དགུར་
ངེས་ལ། བྱང་ས་ལས། རང་རྒྱལ་ལ་ནི་ཉན་ཐོས་ཇི་ལྟ་བ་དེ་ཁོ་ན་བཞིན་དུ་རིགས་པར་
བྱའོ། །ཞེས་སོགས་ལྟར། གསེར་ཕྲེང་དུ་ཞུགས་གནས་བརྒྱད་ཀ་རྩིར་རུང་གསུངས་པས།
རྟོགས་རིགས་འདྲ་བའི་ལུགས་ལ་ཐེག་དམན་འཕགས་པ་སྐྱེས་བུ་ཟུང་བཞིར་ངེས་པ་ཡིན་ནོ།།
དེ་བཞི་ཡང་དགེ་སྦྱོང་གི་འབྲས་བུ་ཐོབ་ཚུལ་གྱིས་ཕྱེ་བས། དགེ་སྦྱོང་ཉོན་མོངས་ཞི་བ་དང་།
སྐབས་ཐོབ་ཐེག་དམན་གྱི་མྱང་འདས་དང་དགྲ་བཅོམ་ལ་བྱས་ནས། རང་གི་ངོས་སྐལ་
གྱི་ཉོན་མོངས་གཏན་ཟད་ནུས་པའི་ལམ་ལ་དགེ་སྦྱོང་གི་ཚུལ་དང༌། ངོས་སྐལ་གྱི་ཉོན་མོངས་
ལ་འདོད་པ་དང་ཁམས་གོང་མའི་བདེན་བཞིའི་མཐོང་སྤོང་བརྒྱད་དང༌། འདོད་པ་བསམ་
གཏན་བཞི་གཟུགས་མེད་བཞི་སྟེ། ཁམས་གསུམ་ས་དགུའི་སྒོམ་སྤོང་ཆེ་འབྲིང་ཆུང་གསུམ་
རེ་རེ་ལ་ཡང་ཆེ་འབྲིང་ཆུང་གསུམ་ཕྱེ་བས་སྒོམ་སྤོང་ཉོན་མོངས་གྱ་གཅིག་ཉོན་མོངས་གྱ་
དགུའི་དངོས་གཉེན་གྱི་དགེ་སྦྱོང་ཚུལ་གྱ་དགུ་དང༌། དེའི་རྒྱུ་མཐུན་གྱི་འབྲས་བུ་སྤང་བྱ་

འགྲེལ་མཆན་སྐབས་དང་པོ། 179 རྣམ་མཁྱེན།
དེ་དག་སྤངས་པའི་འདུ་བྱས་རྣམ་གྲོལ་ལམ་གྱ་དགུ་དང༌། བྲལ་བའི་འབྲས་བུ་འདུས་མ་
བྱས་འགོག་བདེན་གྱ་དགུ། ཀུན་བཏུས་པ་མ་གཏོགས་པའི་ལུགས་ལ་ཡོད་ཀྱང་། ཀུན་
བཏུས་པས། རྗེས་བཟོད་བཞི་བར་ཆད་མེད་ལམ་དང༌། རྗེས་ཤེས་བཞི་རྣམ་གྲོལ་ལམ་དུ་
མི་འདོད་པས། དགེ་སྦྱོང་ཚུལ་དང་རྣམ་གྲོལ་ལམ་གྱ་ལྔ་ལས་མི་འདོད་ལ། འོན་ཀྱང་
རྗེས་བཟོད་རྗེས་ཤེས་དེ་མཉམ་བཞག་ཡེ་ཤེས་སུ་བཤད་པས། འཕགས་པའི་ཆོས་རྣམས་
ཀྱི་རྒྱུའོ་ཞེས་འཛིན་པ་རྗེས་ཐོབ་ཀྱི་ངེས་པ་འདྲེན་ཚུལ་ལ་བྱེད་པ་ལེགས་བཤད་སྙིང་བོའི་མཆན་
ལྟར་རོ། །མཐོང་སྒོམ་གྱི་སྤང་བྱ་རྒྱས་པར་འོག་ཏུ་འཆད་པར་འགྱུར་རོ། །བསོད་གྲགས་
པས་དགེ་སྦྱོང་ཚུལ་དང་དགེ་སྦྱོང་ཚུལ་གྱི་འབྲས་བུ་ཐེག་ཆེན་ལ་བཞག་གོ །ཐལ་རང་ལུགས་
ལ་འབྲས་བུ་གྱ་དགུ་འབྲས་བུ་བཞིར་འདུས་ཀྱང༌། དངོས་སྨྲ་བ་རྣམས་ཀྱིས་བཟོད་ཤེས་སྐད་
ཅིག་མ་བཅུ་དྲུག་རིམ་ཅན་ཁོ་ནར་འདོད་པས་འབྲས་བུ་དང་པོ་བདུན། སོ་སོའི་ཞུགས་པ་
དང་པོའི་རྒྱུད་ཀྱིས་བསྡུས་པས་འབྲས་བུ་བཞི་གང་རུང་མིན་ལ། དེ་དག་རྒྱུད་ལྡན་གྱི་ཞུགས་
པ་དེ་འབྲས་གནས་ཡིན་ཀྱང་འབྲས་གནས་བཞི་གང་རུང་མིན་ནོ། །འབྲས་གནས་བཞི་སོ་
སོའི་འབྲས་བུའི་ངོ་བོར་གྱུར་བའི་རྣམ་གྲོལ་ལམ་དང་འགོག་བདེན་གྱ་དགུའི་དུ་ཡོད་དང་།
རྒྱུན་ཞུགས་ཙམ་པོའི་རྒྱུད་ཀྱི་རྣམ་གྲོལ་ལམ་དང་འགོག་བདེན་ལྟ་བུ་རྒྱུན་ཞུགས་ཀྱི་འབྲས་
བུ་ཡིན་ཀྱང་རྒྱུན་ཞུགས་དེའི་འབྲས་བུ་མིན་ཟེར་བ་སོགས་ཞིབ་ཆ་མང་ངོ༌། །མཛོད་ལྟར་
ན་བརྒྱད་ཀ་ལ་འཕགས་པས་ཁྱབ་ཅིང༌། ཞུགས་པ་དང་པོ་དང་ཆགས་བྲལ་སྔོན་སོང་གི་
ཞུགས་པ་གཉིས་མཐོང་ལམ་པ་དང༌། བཅུ་དྲུག་པ་སྒོམ་ལམ་ཡིན་པས་གཞན་རྣམས་ལ་
སྒོམ་ལམ་པས་ཁྱབ་ལ་གཅིག་ཆར་བ་མི་འདོད་དོ། །གསེར་ཕྲེང་ལས། ཀུན་བཏུས་ལྟར་
ན་ཞུགས་པ་དང་པོ་ལ་སྦྱོར་ལམ་པའང་ཡོད་ལ་ཞུགས་པ་གཞན་རྣམས་མཚུངས་སོ། །ཞེས་
གསུངས་པས། ཐོད་རྒལ་བའི་ཞུགས་པ་གཉིས་ལ་མཐོང་ལམ་པ་དགོས་ཀྱང༌། རྗེ་བཙུན་
པ་དང་བསོད་གྲགས་པས། རྣམ་བཤད་ལས། ཐོད་རྒལ་བའི་ཞུགས་པ་རྒྱུན་ཞུགས་ལྟར་

འགྲེལ་མཆན་སྐབས་དང་པོ། 180 རྣམ་མཁྱེན།
ཏེ༑ ཞེས་པར་བརྟེན་ནས་སྦྱོར་ལམ་སྟན་གཅིག་ནས་བཞག་པ། ཀུན་བཏུས་ལས། ཕལ་
ཆེར་ལ་འདོད་ཆགས་དང་བྲལ་བ་ནི། ཡང་དག་པ་ཉིད་དུ་ངེས་པར་གྱུར་བ་ལ་ཞུགས་ནས་
ལན་ཅིག་ཕྱིར་འོང་བར་འགྱུར་རོ། །ཞེས་དང༌། གསེར་ཕྲེང་ལས། ཆགས་བྲལ་སྔོན་
སོང་གི་ཞུགས་པ་ནི་མིན་ཏེ། དེའི་ཞུགས་པ་མཐོང་ལམ་པར་ངེས་པ་དང༌། ཞེས་པ་རྣམས་
དང་འགལ་ལོ། །དེས་ན་རྣམ་བཤད་ཀྱི་དེ་ཡང་མཐོང་ལམ་པ་དགོས་པའི་དོན་ནོ། །བསོད་
གྲགས་པས་ཀུན་བཏུས་ལུགས་ལ་དེ་ལྟར་ཡིན་ཀྱང༌། འཕགས་སེང་ལུགས་ལ་རྒྱུན་དུ་ཞུགས་
པ་ལ་མཐོང་ལམ་པ་དགོས་པར། འགྲེལ་བར། མཐོང་བའི་ལམ་སྐད་ཅིག་མ་བཅུ་དྲུག་
ལ༑ ཞེས་པས་སྒྲུབ་ཀྱང་། གསེར་ཕྲེང་རྣམ་བཤད་བློ་གསལ་བགྲོད་པའི་ཐེམ་སྐས་རྣམས་
སུ་ཞུགས་པ་དང་པོའི་ས་མཚམས་ཀུན་བཏུས་ལྟར་དང༌། ཕྱི་མ་གསུམ་གྱི་ས་མཚམས་མཛོད་
ལྟར་བྱས་པ་ཕར་ཕྱིན་རང་ལུགས་ལས་གཞན་ལ་བཤད་དུ་མེད་པའི་ཕྱིར། སྤྱིར་རིམ་གྱིས་
པ་དང་གཅིག་ཅར་བ་ནི། སྒོམ་སྤོང་སྐོར་དགུ་རིམ་ཅན་ཁོ་ན་དང་དགུ་ཚན་དགུ་རེ་གཅིག་
ཅར་སྤོང་བས། སྤང་བྱ་སྤོང་ཚུལ་གྱིས་བརྡ་སྦྱར་ལ། ཐོད་རྒལ་བ་ནི། རང་གིས་འབྲས་
བུ་ཐོབ་ཚེ་རང་གི་འོག་མའི་འབྲས་བུ་དེ་རྒལ་ནས་ཐོབ་པས་འཇོག་ལ། དེ་ལ་ཆགས་བྲལ་
སྔོན་སོང་ཟེར་བ། འདོད་ཉོན་རགས་པ་ཕལ་ཆེར་དང༌། འདོད་ཉོན་རགས་པ་ལ་མཐོང་
ལམ་གྱི་སྔོན་དུ་ཆགས་པ་དང་བྲལ་བས་བརྡ་མཛད་དོ། །དེའི་ཟླས་དྲངས་པའི་འབྲས་བུ་
རིམ་གྱིས་པ་ནི་འབྲས་བུ་བཞི་རིམ་གྱིས་ཐོབ་པས་བཞག་པས་དེ་གཉིས་ཀ་སྤྱིར་རིམ་གྱིས་པ་
ཡིན་ཏེ། སྤང་བྱ་རིམ་གྱིས་པ་ཡིན་པའི་ཕྱིར་རོ། །དེ་ལས་ཉན་ཐོས་སྡེ་གཉིས་ཀྱིས་གཅིག་
ཅར་བ་མི་འདོད་པ་གོང་འོག་གི་བདེན་བཞིའི་ཁྱད་ཆོས་གཉིས་ཅིག་ཅར་རྟོགས་པའི་བར་ཆད་
མེད་ལམ་མེད་པས་ཡིན་པས་གཞན་གྱིས་གཅིག་ཅར་བ་ཡོད་པར་བཤད་པ་དགག་ཚུལ་གཞན་
དུ་བཤད་ཟིན་ཏོ། །འབྲས་བུ་རིམ་གྱིས་པ་དང་ཐོད་རྒལ་བ་གཉིས་གྲུབ་མཐའ་བཞི་ཀས་
འདོད་ལ། རྒྱུན་ཞུགས་དང་དགྲ་བཅོམ་ཐོབ་པ་ལ་གེགས་བྱེད་ཀྱི་གཙོ་བོ་མཐོང་སྤང་ཀུན་

འགྲེལ་མཆན་སྐབས་དང་པོ། 181 རྣམ་མཁྱེན།
སྦྱོར་གསུམ་དང་གོང་མའི་ཆ་མཐུན་ལྔ་ཡིན་ལ། དེ་དག་ལ་མཐོང་ལམ་གྱི་སྔོན་དུ་ཆགས་
བྲལ་བྱས་པ་མེད་པས་དེ་གཉིས་ལ་ཆགས་བྲལ་སྔོན་སོང་མེད་དོ། །རྒྱུན་ཞུགས་ལས་འབྲས་
བུ་འོག་མ་མེད་ཅིང་དགྲ་བཅོམ་ལ་འབྲས་བུ་འོག་མ་སྔོན་དུ་མ་སོང་བ་མེད་པས་ཐོད་རྒལ་
བ་མེད་དོ། །འབྲས་བུ་བར་བ་གཉིས་ཐོབ་པ་ལ་གེགས་བྱེད་ཀྱི་གཙོ་བོ་འདོད་ཉོན་རགས་
པ་དྲུག་པ་དང་དགུ་བ་ཡིན་ལ། དེ་ལ་མཐོང་ལམ་གྱི་སྔོན་དུ་ཆགས་བྲལ་བྱས་པ་ཡོད་པས་
དེ་གཉིས་ལམ་རྗེས་ཤེས་ཀྱི་ཚེ་ཐོབ་པའི་ཐོད་རྒལ་བ་དང་ཆགས་བྲལ་སྔོན་སོང་ཡོད་དོ། །རྗེ་
བཙུན་པས་ཀུན་བཏུས་དར་ཊཱིཀ་ལས། དེ་ཉིད་ལ་ཡང་མཐོང་ལམ་གྱི་སྔ་རོལ་ཏུ་ཕལ་ཆེར་
འདོད་ཆགས་དང་བྲལ་བ་དང་། སྒོམ་ལམ་གྱིས་ཐོབ་པ་གཉིས་ཡོད་ལ། སྔ་མ་ཆགས་
བྲལ་སྔོན་སོང་དུ་འདོད་པ་ནི་ཧ་ཅང་ཐལ་བའོ། །ཞེས་གསུངས་པས། ཆགས་བྲལ་སྔོན་
སོང་ལ་འདོད་ཉོན་རགས་པ་ཐམས་ཅད་ལ་ཆགས་བྲལ་སྔོན་སོང་དགོས་པས། ཆགས་བྲལ་
སྔོན་སོང་གི་ཕྱིར་འོང་མེད་ཟེར་ཀྱང་། ཀུན་བཏུས་དར་ཊིཀ་གི་དེ། ཐོད་རྒལ་བའི་ཕྱིར་
འོང་འབྲས་གནས་ཁྱད་པར་ཅན་དེ་ཆགས་བྲལ་སྔོན་སོང་གི་ཕྱིར་མི་འོང་ཞུགས་པར་ཧ་ཅང་
ཐལ། ཞེས་པ་ཡིན་པས་མི་གནོད་དོ། །དེས་ན་ཐོད་རྒལ་བ་ནི་འབྲས་བུ་བར་བ་གཉིས་ཀྱི་
ཞུགས་འབྲས་བཞི་ཙམ་ལ་འཇོག་པས། ཐོད་རྒལ་བའི་འབྲས་གནས་གཉིས་ནི་རང་རང་
གི་འབྲས་བུ་གོང་མ་ཕྱིར་མི་འོང་དང་དགྲ་བཅོམ་ཐོབ་ཚེ་ཐོད་རྒལ་བ་སོགས་མ་ཡིན་པར་
འགྱུར་རོ། །མཛོད་དང་ཀུན་བཏུས་སུ་དེའི་སྐབས་རྒྱུན་ཞུགས་བཤད་པ་ནི། ཐོད་རྒལ་བ་
དང་འབྲས་བུ་ཐོབ་པའི་དུས་མཚུངས་པས་ཡིན་ནོ། །འབྲས་བུ་རིམ་གྱིས་པ་ལ་བརྒྱད་ཡོད་
ལ༑ གཅིག་ཅར་བ་ལ་ནི་རྒྱུན་ཞུགས་དང་དགྲ་བཅོམ་ཞུགས་འབྲས་བཞི་ལས། བར་བ་
གཉིས་ཀྱི་ཞུགས་འབྲས་བཞི་མེད་དེ། སྲིད་ཉོན་སྐོར་དགུའི་གཅིག་ཀྱང་སྤངས་པའི་བར་
བ་གཉིས་ཀྱི་འབྲས་བུ་ཐོབ་མ་ཐག་པ་མེད་པའི་ཕྱིར་རོ། །ལམ་གང་ལ་ན། རྒྱུན་ཞུགས་
དང་ཐོད་རྒལ་བའི་འབྲས་བུ་བར་བ་གཉིས་ལམ་ཟག་མེད་དང༌། ཀུན་བཏུས་པ་མ་གཏོགས་

འགྲེལ་མཆན་སྐབས་དང་པོ། 182 རྣམ་མཁྱེན།
པས་མཐོངལམ་བར་ཆད་མེད་ལམ་གྱིས་དངོས་སུ་ཐོབ་པར་འདོད་ལ། མཐར་གྱིས་པའི་
འབྲས་བུ་བར་བ་གཉིས་འཇིག་རྟེན་པའི་སྒོམ་ལམ་དང་འདས་ལམ་ཟག་མེད་ཀྱིས་ཐོབ་པ་
གཉིས་ཀུན་བཏུས་པ་མ་གཏོགས་པས་འདོད་ལ། བྱེ་སྨྲ་མ་གཏོགས་པས་སྔ་མ་མཐོང་ལམ་
རྗེས་ཐོབ་ཀྱི་སྐབས་སུ་ཐོབ་པར་འདོད་དོ། །ཀུན་བཏུས་པས་མཐར་གྱིས་པའི་ཞུགས་པ་བར་
བ་གཉིས་ལ་འདོད་ཉོན་ལྔ་བ་དང་བརྒྱད་པ་སྤངས་ནས་དྲུག་པ་དང་དགུ་བ་སྤང་བའི་ཕྱིར་
བརྩོན་པ་དགོས་པས་འཇིག་རྟེན་པའི་སྒོམ་ལམ་གྱིས་ཐོབ་པ་མི་འདོད་དོ། །རྗེ་བཙུན་པས།
གསེར་ཕྲེང་ལས། འདོད་པའི་སྒོམ་སྤང་ནི་ལམ་གཉིས་ཀས་ཀྱང་སྤང་ནུས་པའི་ཕྱིར་རོ།།
ཞེས་སོགས་ལ་བརྟེན་ནས་ཅི་ཡང་མེད་པ་མན་ཆད་ཀྱི་ཉོན་མོངས་འཇིག་རྟེན་པའི་ལམ་གྱིས་
སྤང་ནུས་ཀྱང༌། དེ་དག་གི་ས་བོན་སྤོང་མི་ནུས་པས་ཐོད་རྒལ་བའི་རྒྱུད་ཀྱི་ཟག་མེད་བར་
ཆད་མེད་ལམ་གྱི་ངོས་སྐལ་གྱི་སྤང་བྱ་ལ་དེ་དག་གི་ས་བོན་བཞག་གོ །བསོད་གྲགས་པས་
འཇིག་རྟེན་པའི་སྒོམ་སྤང་དུ་གྱུར་བའི་ཅི་ཡང་མེད་པ་མན་ཆད་ཀྱི་ཉོན་མོངས་སྐོར་དགུ་སྤངས་
པའི་སོ་སྐྱེ་ཡོད་ཀྱང་། གང་ཟག་གི་བདག་འཛིན་དུ་གྱུར་བའི་སྒོམ་སྤངས་ཉོན་མོངས་གྱ་
གཅིག་དགུ་ཚན་དགུར་བྱས་ནས་སྲིད་ཉོན་སྐོར་དགུ་དང་མཉམ་དུ་སྤང་དགོས་པས། རིམ་
གྱིས་པས་ཁམས་གསུམ་གྱི་ཉོན་མོངས་གཅིག་ཅར་སྤངས་ཀྱང་། འཇིག་རྟེན་པའི་སྒོམ་སྤང་
དུ་གྱུར་བའི་དེ་རིམ་གྱིས་སྤངས་པས་རིམ་གྱིས་པར་བཤད་དོ། །སྒོ་མང་ཡིག་ཆར། གསེར་
ཕྲེང་ལས། ལམ་སྔ་མས་ནི་དེ་དག་ཏུ་ཉོན་མོངས་མངོན་གྱུར་བ་ཡང་ཐམས་ཅད་ལྟ་ཞོག་
དེ་དག་ལ་སྲེད་པའི་སྒོ་ནས་མཆོག་ཏུ་ལྟ་བ་ཙམ་ཞིག་ཉམས་སྨོད་པར་བྱེད་ཀྱི། སྲེད་པ་མངོན་
གྱུར་བ་ཐམས་ཅད་འགོག་པར་མི་ནུས་ཏེ། བདག་དང་བདག་གི་བར་ཆགས་པ་ནི་ལམ་དེ་
དང་རྒྱུད་གཅིག་ཏུ་མངོན་གྱུར་དུ་འཇུག་པ་དང༌། དེས་དེའི་རྒྱུ་བདག་དང་བདག་གི་བར་
འཛིན་པ་ལ་མི་གནོད་པའི་ཕྱིར་ཞེས་དང་། འོན་ཀྱང་ཞིབ་ཏུ་དཔྱད་ན་བྱིས་པས་ཞི་རགས་
སུ་བསྒོམ་པའི་ལམ་གྱིས་འདོད་པའི་སྒོམ་སྤང་གི་ཉོན་མོངས་མངོན་གྱུར་ཀྱང་མ་ལུས་པར་

འགྲེལ་མཆན་སྐབས་དང་པོ། 183 རྣམ་མཁྱེན།
སྤོང་མི་ནུས་ཏེ། ཞེས་དང་། དེའི་སྟེང་ནས་ཐོད་རྒལ་བའི་དགེ་འདུན་གྱི་སྤངས་པ་ལ་ཡང་
ཞིབ་ཆ་བྱའོ། །ཞེས་པར་བརྟེན་ནས་ཞི་རགས་རྣམ་ཅན་གྱི་ལམ་གྱིས་ཅི་ཡང་མེད་པ་མན་
ཆད་ཀྱི་ཉོན་མོངས་རགས་པ་མངོན་གྱུར་ཉམས་སྨད་པར་བྱས་པ་ལ་ཆགས་བྲལ་དང་སྤང་
ཞེས་བཤད་པ་ཡིན་གྱི་དེའི་ཉོན་མོངས་ཕྲ་རགས་གང་ཡང་སྤངས་མི་ནུས་ཞེས་པ། གསེར་
ཕྲེང་ལས། ཞི་རགས་ཀྱི་རྣམ་པའི་སྒོ་ནས་སྤོང་བ་བཏགས་པ་བ་དང་། བདག་མེད་པའི་
རྣམ་པའི་སྒོ་ནས་སྤོང་བ་མཚན་ཉིད་པར་མངོན་པ་ལས་དོན་གྱིས་གསུངས་སོ། །ཞེས་དང༌།
ཉོན་མོངས་མངོན་གྱུར་དང་བག་ལ་ཉལ་གཉིས་ཀ་ཡང་གང་ཟག་གི་བདག་མེད་མོས་པ་ཡིད་
བྱེད་དང༌། དེ་ཁོ་ན་ཉིད་ཡིད་བྱེད་ཀྱིས་སྤོང་བར་ཤེས་པར་བྱའོ། །ཞེས་པའི་དགོངས་པར་
གནས་སོ། །ཐོད་རྒལ་བའི་སྤང་བའི་ཞིབ་ཆ་ཡང་དེ་ཡིན་ནོ། །འདི་ལ་དབུ་སེམས་གཉིས་
འདྲའོ། །དགྲ་བཅོམ་པའི་འབྲས་བུ་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱིས་ཐོབ་པ་ཐམས་
ཅད་འདྲའོ། །མཛོད་ལྟར་ན། བར་བ་གཉིས་འཇིག་རྟེན་པའི་སྒོམ་ལམ་གྱིས་ཐོབ་ན། དད་
སོགས་ལྔ། ཚོར་བ་བཏང་སྙོམས། ཡིད་དབང་སྟེ་དབང་བོ་བདུན་ཙམ་དང་། ཕྱིར་མི་
འོང་གིས་དངོས་གཞི་ཐོབ་ན་ཐོབ་ཟིན་ལྡན་པའི་ཡིད་བདེ་དང་བརྒྱད་ཀྱིས་ཐོབ་ལ། འདས་
ལམ་ཟག་མེད་ཀྱིས་ཐོབ་ན། དེའི་སྟེང་དུ་ཀུན་ཤེས་པའི་དབང་བོ་དང་བརྒྱད་དམ་དགུ་དང་།
རྒྱུན་ཞུགས་ཀྱི་འབྲས་བུ་སྔ་མ་བདུན་གྱི་སྟེང་དུ་ཐོབ་བྱེད་མི་ཤེས་པ་ཀུན་ཤེས་བར་བྱེད་པའི་
དབང་བོ་དང་། ཐོབ་ཟིན་ལྡན་པ་ཀུན་ཤེས་པའི་དབང་པོ་དང་དགུ་དང་། དགྲ་བཅོམ་པའི་
འབྲས་བུ་དད་སོགས་ལྔ། ཚོར་བ་གསུམ་གང་རུང་གཅིག་ཡིད་དབང་ཀུན་ཤེས་པའི་དབང་
བོ་སྟེ་ཐོབ་བྱེད་བརྒྱད་དང༌། ཐོབ་ཟིན་ལྡན་པ་ཀུན་ཤེས་ལྡན་པའི་དབང་བོ་སྟེ་དགུས་དངོས་
སུ་ཐོབ་པོ། །ཐོད་རྒལ་བའི་བར་བ་གཉིས་རྒྱུན་ཞུགས་དང་ཕལ་ཆེར་འདྲ་ལ། ཕྱིར་མི་
འོང་ལ་ཚོར་བ་ཡིད་བདེ་བདེ་དབང་བཏང་སྙོམས་གསུམ་གང་རུང་གཅིག་སྦྱར་བ་ཁྱད་པར་
རོ༑ ༑དབུ་སེམས་ལུགས་ཀྱང་ཕལ་ཆེར་འདྲ་ལ་ཉེར་བསྡོགས་ཀྱི་ཚོར་བ་ལ་ཡིད་བདེ་ཡོད་

འགྲེལ་མཆན་སྐབས་དང་པོ། 184 རྣམ་མཁྱེན།
པས། ཐོད་རྒལ་བའི་ཕྱིར་མི་འོང་མ་གཏོགས་པའི་འབྲས་གནས་དང་པོ་གསུམ་ལ་ཚོར་བ་
ཡིད་བདེ་དང་བཏང་སྙོམས་གཉིས་གང་རུང་སྦྱོར་ལ། ཕྱིར་མི་འོང་ལ་དངོས་གཞི་ཐོབ་པས་
ཁྱབ་པས་འབྲས་བུ་རིམ་གྱིས་པའི་དེ་ལ་ཐོབ་ཟིན་ལྡན་པའི་དངོས་གཞིའི་ཡིད་བདེ་ཀྱང་ཡོད་
པས་ཁྱབ་པས་དེ་ལ་བདུན་ཙམ་གྱིས་ཐོབ་པ་མེད་ལ། སེམས་ཙམ་ལུགས་ལ་འཇིག་རྟེན་
པའི་སྒོམ་ལམ་གྱིས་འབྲས་བུ་བར་བ་གཉིས་ཐོབ་པ་མེད་པས་ཕྱིར་འོང་ལ་ཡང་བདུན་ཙམ་
གྱིས་ཐོབ་པ་མེད་དོ། །མི་ཤེས་པ་ཀུན་ཤེས་པར་བྱེད་པའི་དབང་བོ་སོགས་གསུམ་ལ་ཟག་
བཅས་ཡོད་ཀྱང་ཟག་མེད་བདེན་པའི་རྣམ་ཅན་དགོས་པས། འཇིག་རྟེན་པའི་སྒོམ་ལམ་གྱིས་
ཐོབ་པར་མི་གནོད་ལ། གསེར་ཕྲེང་ལས། ཟག་མེད་ཁོ་ནར་འཆད་པའི་རྗེས་སུ་འབྲངས་
ནས་ཉི་སྣང་དུ་དེ་ལྟར་རོ། །ཞེས་གསུངས་པས། འཕགས་སེང་གིས་དེ་གསུམ་མཛོད་ལྟར་
ཟག་མེད་ཁོ་ནར་འདོད་དམ་དཔྱད། འབྲས་བུ་བར་བ་གཉིས་འཇིག་རྟེན་པའི་སྒོམ་ལམ་
གྱིས་ཐོབ་པ་དེ། འཇིག་རྟེན་པའི་ལམ་དང་སྒོམ་ལམ་གྱིས་ཐོབ་པ་མིན་ཏེ །དེ་སོ་སྐྱེ་ལམ་
དང་སྒོམ་ལམ་མ་ཡིན་པའི་ཕྱིར་རོ། །ས་གང་ལ་ན། རྒྱུན་ཞུགས་རིམ་གྱིས་པའི་ཕྱིར་འོང་
ཕྱིར་མི་འོང་གི་འབྲས་བུ་གསུམ་ཉེར་བསྡོགས་མི་ལྕོགས་མེད་ཀྱིས་དངོས་སུ་ཐོབ་དགོས་ལ།
ཐོད་རྒལ་བའི་ཕྱིར་མི་འོང་གི་འབྲས་བུ། གསེར་ཕྲེང་ལས། ཅི་ཡང་མེད་པ་མན་ཆད་ལ་
ཆགས་པ་དང་བྲལ་བ་སྲིད་པས། དེ་ས་དྲུག་གང་ལ་བརྟེན་ཡང་དབང་དང་ལྡན་པའི་ཕྱིར།
ཞེས་གསུངས་པས། ཉེར་བསྡོགས་མི་ལྕོགས་མེད་དང་པོའི་དངོས་གཞི་ཙམ་པོ་བ་དང་ཁྱད་
པར་ཅན་གཉིས་བསམ་གཏན་ཕྱི་མ་གསུམ་གྱི་དངོས་གཞི་གསུམ་སྟེ་བསམ་གཏན་ས་དྲུག་
གང་རུང་ལ་བརྟེན་གྱི། རྗེ་བཙུན་པ་དང་བསོད་གྲགས་པས། རྣམ་བཤད་ཀྱི་ཚིག་ཟིན་ལ་
བརྟེན་ནས་དངོས་གཞིས་ཁྱབ་བར་བཤད་པ་འདི་དང་འགལ་ལ། རྣམ་བཤད་ཀྱི་དེ་ལམ་
སླ་བ་ལ་དགོངས་སོ། །སྒོ་མང་ཡིག་ཆར། དེ་ལ་ཟག་མེད་དངོས་གཞི་ཐོབ་པས་མ་ཁྱབ་
ལ༑ ཐོབ་ཀྱང་ཉེར་བསྡོགས་ནན་གྱིས་བསྐྱེད་པ་ཡོད་གསུངས་པ། དབང་དང་ལྡན་ཞེས་

འགྲེལ་མཆན་སྐབས་དང་པོ། 185 རྣམ་མཁྱེན།
པ་དང་འགྲིག་གོ །བསམ་གཏན་དང་པོའི་ཉེར་བསྡོགས་དང་ཉེར་བསྡོགས་མི་ལྕོགས་མེད་
དོན་གཅིག་ཡིན་ལ། དེའི་ཉེར་བསྡོགས་བདུན་ལས། འདོད་ཉོན་རགས་པ་ཆེན་པོ་སྐོར་
གསུམ་ལ་ཆགས་བྲལ་བྱེད་པ་རབ་དབེན་དང༌། འབྲིང་གསུམ་ལ་དགའ་སྡུད་དང༌། ཆུང་
ངུ་གསུམ་ལ་སྦྱོར་མཐའི་ཡིད་བྱེད་ཀྱིས་ཆགས་བྲལ་བྱེད་ལ། དེས་ན་འདོད་ཉོན་དང་པོ་
ལ་ཆགས་བྲལ་མ་བྱས་པས་མཐོང་ལམ་བར་ཆད་མེད་ལམ་གྱི་ཚེ་རབ་དབེན་གསར་དུ་ཐོབ་
པས་དེ་དང་འདོད་ཉོན་གསུམ་པ་ཙམ་ལ་ཆགས་བྲལ་བྱས་པའི་རྒྱུན་ཞུགས་ཀྱི་འབྲས་བུ་ནི་
རབ་དབེན་དང༌། བཞི་བ་ལྔ་བ་གང་རུང་ལ་ཆགས་བྲལ་བྱས་ན་དགའ་སྡུད་ཡིད་བྱེད་ལ་
བརྟེན། རིམ་གྱིས་པའི་ཕྱིར་འོང་གི་འབྲས་བུ་དགའ་སྡུད་དང༌། ཆགས་བྲལ་སྔོན་སོང་ནི་
དྲུག་པ་ཙམ་ལ་ཆགས་བྲལ་བྱས་ན་དགའ་སྡུད་དང༌། བདུན་པའམ་བརྒྱད་པ་ལ་ཆགས་
བྲལ་བྱས་ན་སྦྱོར་མཐའི་ཡིད་བྱེད་ལ་བརྟེན། རིམ་གྱིས་པའི་ཕྱིར་མི་འོང་གི་འབྲས་བུ་སྦྱོར་
མཐའ་ཁོ་ན་ལ་བརྟེན་ཏེ། འདོད་ཉོན་རགས་པ་བཞི་བ་ལ་ཆགས་བྲལ་བྱས་ཁ་མ་ནས་དགའ་
སྡུད་དང༌། བདུན་པ་ལ་ཆགས་བྲལ་བྱས་ཁ་མ་ནས་སྦྱོར་མཐའི་ཡིད་བྱེད་ཐོབ་པའི་ཕྱིར་
དང་། ཉེར་བསྡོགས་གོང་མ་ཐོབ་ན་འོག་མས་སེམས་རྟེན་མི་བྱེད་པའི་ཕྱིར་རོ། །གསེར་
ཕྲེང་ལས། གཟུགས་མེད་ལ་བརྟེན་པ་མི་སྲིད་དེ། འདིའི་སྐབས་སུ་ཕྱིར་མི་འོང་ཐོབ་པའི་
ལམ་དང་མཐོང་ལམ་གཉིས་ས་གཅིག་པའི་ཕྱིར་རོ། །ཞེས་གསུངས་པས། མཐོང་ལམ་
བར་ཆད་མེད་ལམ་གྱི་སེམས་རྟེན་ལ་གཟུགས་མེད་དངོས་གཞི་མེད་དོ། །དགྲ་བཅོམ་པའི་
འབྲས་བུ་བསམ་གཏན་ས་དྲུག་དང༌། གཟུགས་མེད་ནམ་མཁའ་མཐའ་ཡས། རྣམ་ཤེས་
མཐའ་ཡས། ཅི་ཡང་མེད་ཀྱི་དངོས་གཞི་གསུམ་སྟེ་ཟག་མེད་ས་དགུ་ལ་བརྟེན་པ་ཡོད་དེ།
གཅིག་ཅར་བས་སྦྱོར་མཐའ་ཁོ་ན་དང༌། རིམ་གྱིས་པས་འདོད་གཟུགས་གང་རུང་གི་རྟེན་
ལ་ཐོབ་ན་ས་དྲུག་གང་ལ་རྟེན་ན་དབང་དང་ལྡན་ལ། གཟུགས་མེད་ལ་མི་བརྟེན། གཟུགས་
མེད་དང་པོ་གསུམ་གང་རུང་གི་རྟེན་ལ་ཐོབ་ན་རང་ས་དང་། སྲིད་རྩེའི་རྟེན་ལ་ཐོབ་ན་ཅི་

འགྲེལ་མཆན་སྐབས་དང་པོ། 186 རྣམ་མཁྱེན།
ཡང་མེད་ཀྱི་དངོས་གཞི་ལ་བརྟེན་པ་མཛོད་ལྟར་རོ། །བྱེ་སྨྲའི་ལུགས་ལ། འོག་སའི་རྟེན་
ལ་འོག་དགོས་མེད། །ཅེས་པ་ལྟར་འདོད་པ་དང་བསམ་གཏན་དང་པོའི་རྟེན་ལ་ས་དྲུག་དང་།
གཉིས་པའི་རྟེན་ལ་ཕྱི་མ་གསུམ་དང་། བཞི་བའི་རྟེན་ལ་བཞི་བའི་དངོས་གཞི་ཁོ་ན་ཡིན་
ནོ༑ ༑སྲིད་རྩེའི་དངོས་གཞི་དང་འདོད་སེམས་ཀྱིས་སེམས་རྟེན་བྱས་པའི་བར་ཆད་མེད་
ལམ་ཐེག་དམན་ལ་མེད་ཀྱང་ཐེག་ཆེན་ལ་ཡོད་དོ། །ཁམས་གང་ལ་ན། མཛོད་ལས། འདོད་
པར་གསུམ་ཐོབ་ཐ་མ་ནི། །གསུམ་དུའོ་གོང་ན་མཐོང་ལམ་མེད་། །ཅེས་པ་ལྟར་གོང་འོག་
ཐམས་ཅད་མཐུན་ལ། གོང་མས་ཐེག་ཆེན་མཐོང་ལམ་གཟུགས་ཀྱི་རྟེན་ལ་གསར་སྐྱེ་ཡོད་
པ་དང་། ཐེག་དམན་མཐོང་ལམ་རྗེས་ཐོབ་པ་ལ་གོང་མ་གཉིས་ཀའི་རྟེན་ཅན་ཡོད་པ་ཁྱད་
པར་རོ། །དེས་ན་ཐེག་དམན་གྱི་འདོད་ཉོན་དང་པོའི་དངོས་གཉེན་ལ་ས་དགུ་ཡོད་དོ། །འདི་
དག་དངོས་སུ་ཐོབ་བྱེད་ཀྱི་དབང་དུ་བྱས་ཀྱི་ཐོབ་བྱེད་ཙམ་ལ་ཚོགས་ལམ་ཡང་ཡོད་པའི་
ཕྱིར། ཁོ་ན་རེ། འདོད་ཉོན་སྤང་པའི་རྣམ་གྲོལ་ལམ་དངོས་སུ་ཐོབ་བྱེད་ཀྱི་རྣམ་མཁྱེན་
ཡོད་པར་ཐལ། དངོས་སུ་སྐྱེད་བྱེད་ཀྱི་རྣམ་མཁྱེན་ཡོད་པའི་ཕྱིར་ཏེ། དངོས་རྒྱུར་གྱུར་
བའི་རྣམ་མཁྱེན་ཡོད་པའི་ཕྱིར་སོགས་སྤྲོ་བྱ་མང་ངོ༌། །གང་ཟག་གི་རྣམ་བཞག་ལ་བཞི་
ལས་དང་པོ་རྒྱུན་ཞུགས་བཤད་པ་ལ་ཞུགས་པ་དང་འབྲས་གནས་གཉིས། དང་པོ་ནི། མཐོང་
སྤང་ཀུན་སྦྱོར་གསུམ་སྤངས་པའི་རབ་ཏུ་ཕྱེ་བའི་དགེ་སྦྱོང་གི་འབྲས་བུ་ཐོབ་ཕྱིར་དུ་གཙོ་བོར་
དངོས་སུ་བརྩོན་པའི་སྦྱོར་བ་རྒྱུན་ཆགས་པ་ལ་ཞུགས་པའི་གང་ཟག་དེ། རྒྱུན་ཞུགས་ཞུགས་
པའི་མཚན་ཉིད་ཡིན་ལ། རབ་ཕྱེ་སྨོས་པས་ཐོད་རྒལ་བའི་ཞུགས་པ་གཉིས་གཅོད་ལ། སྦྱོར་
བ་རྒྱུན་ཆགས་པ་ཞེས་པས། སྦྱོར་ལམ་སྟན་གཅིག་པ་མ་ཐོབ་པའི་དེ་ལ་གཙོ་བོར་དངོས་
སུ་བརྩོན་བཞིན་པའི་ཚོགས་ལམ་པ་སོགས་གཅོད་དོ། །མཐོང་སྤང་ཀུན་སྦྱོར་གསུམ་ནི།
འཇིག་ལྟ་ཀུན་བཏགས་དང་།. ཚུལ་ཁྲིམས་བརྟུལ་ཞུགས་མཆོག་འཛིན་གྱི་ལྟ་བ་དང་། ཐེ་
ཚོམ་མོ། །དབྱེ་ན། རྟོགས་རིགས་འདྲ་བའི་ལུགས་ལ་ཉན་རང་གཉིས། གོང་མའི་ལུགས་

རྣམ་མཁྱེན།
འགྲེལ་མཆན་སྐབས་དང་པོ། 187
ལ་གཅིག་ཅར་བ་དང༌། རིམ་གྱིས་པ་གཉིས་ཡོད་ལ། .རང་རྒྱལ་ལ་གཅིག་ཅར་བའི་རྒྱུན་
ཞུགས་ཞུགས་པ་མེད་དོ། །ས་མཚམས་བྱེ་སྨྲ་དང་ཐལ་འགྱུར་བས་མཐོང་ལམ་ཁོ་ན་དང་།
སྔ་མས་སྐད་ཅིག་བཅོ་ལྔར་གནས་པ་ཟེར་རོ། །གཞན་ཐམས་ཅད་ཀྱིས། ཀུན་བཏུས་ལྟར་
སྦྱོར་ལམ་སྟན་གཅིག་ནས། ལམ་རྗེས་བཟོད་བར་དུ་འདོད་ལ། དེ་ཡང་ཉན་རང་གི་སྦྱོར་
ལམ་བཟོད་ཆེན་ནས་སྟན་གཅིག་པས་ཁྱབ་ཀྱང་། དྲོད་སོགས་གསུམ་ལ་སྟན་གཅིག་པ་ཡིན་
མིན་གཉིས་ཡོད་པས། མ་མཐའ་དྲོད་ནས་འཛིན་ཏོ། །གཉིས་པ་རྒྱུན་ཞུགས་འབྲས་གནས་
ནི༑ མཐོང་སྤང་ཀུན་སྦྱོར་གསུམ་སྤང་པའི་རབ་དུ་ཕྱེ་བའི་དགེ་སྦྱོང་གི་འབྲས་བུ་ལ་གནས་
པའི་གང་ཟག་དེའི་མཚན་ཉིད། རབ་ཕྱེ་སྨོས་པས། ཐོད་རྒལ་བའི་འབྲས་གནས་གཉིས་
གཅོད། བཅུ་དྲུག་པ་ལམ་རྗེས་ཤེས་ཐོབ་ནས་རྗེས་འབྲང་གཉིས་མིང་འཕོ་བས་དབང་བོའི་
སྒོ་ནས། དད་མོས་དང་། མཐོང་ཐོབ་གཉིས་དང༌། སྦྱོར་བས་དབྱེ་ན། འབྲས་བུ་གོང་
མ་ཐོབ་ཕྱིར་དུ་མི་བརྩོན་པའི་འབྲས་གནས་ཙམ་པོ་བ་དང༌། བརྩོན་པའི་ཁྱད་པར་ཅན་གཉིས་
ཡོད་པས། དང་པོ་བཅུ་དྲུག་པ་ནས་འདོད་ཉོན་དང་པོ་སྤོང་བའི་སྦྱོར་བའི་ལམ་ཐོབ་ཁའི་
བར་དུ་དང༌། གཉིས་པ་འདོད་ཉོན་རགས་པ་དང་པོ་སྤོང་བའི་སྦྱོར་བ་ལ་དངོས་སུ་བརྩོན་
པ་ནས། མཐར་གྱིས་པའི་དེ་འདོད་ཉོན་དྲུག་པའི་དངོས་གཉེན་བར་ཆད་མེད་ལམ་བར་དང་།
གཅིག་ཅར་བའི་དེ་དགྲ་བཅོམ་ཐོབ་ཁའི་བར་དུ་ཡོད་དོ། །རྒྱུན་ཞུགས་འབྲས་གནས་ཁྱད་
པར་ཅན་ཡིན་ན། འདོད་ཉོན་དང་པོ་སྤོང་བའི་སྦྱོར་བའི་ལམ་ཐོབ་ཟིན་པ་མི་དགོས་ཏེ། མཐོང་
ལམ་རྗེས་ཐོབ་ཀྱི་སྐབས་སུ་ཕྱིར་མི་འོང་གི་འབྲས་བུ་ཐོབ་ངེས་ཀྱི་དེས་འདོད་ཉོན་དང་པོ་སྤོང་
བའི་སྦྱོར་བའི་ལམ་ཕྱིར་མི་འོང་གི་འབྲས་བུ་ཐོབ་རྗེས་སུ་ཐོབ་པའི་ཕྱིར། བྱེ་སྨྲ་དང་ཀུན་
བཏུས་པས་ཁྱབ་པར་འདོད་དོ། །ཁོ་ན་རེ། རྒྱུན་ཞུགས་འབྲས་གནས་ཁྱད་པར་ཅན་ཡིན་
ན༑ འབྲས་བུ་གོང་མ་ཐོབ་ཕྱིར་དུ་བརྩོན་པའི་སྦྱོར་བ་མངོན་གྱུར་དུ་ཡོད་པས་ཁྱབ་པར་
ཐལ། མཐའ་དཔྱོད་སྐལ་བཟང་འཇུག་ངོགས་ལས། ཁོ་ན་རེ། འབྲས་གནས་ཁྱད་པར་

འགྲེལ་མཆན་སྐབས་དང་པོ། 188 རྣམ་མཁྱེན།
ཅན་ཡིན་ན། འབྲས་བུ་གོང་མ་ཐོབ་ཕྱིར་དུ་བརྩོན་པའི་སྦྱོར་བ་མངོན་གྱུར་དུ་ཡོད་མི་དགོས་
ཟེར་ན། ནས། རྒྱུ་མཚན་མེད་བཞིན་དུ་དེ་འབྲས་གནས་ཁྱད་པར་ཅན་མིན་ཞེས་ཁས་བླངས་
ན་མགོ་ལ་ཐོག་བབ་པ་མ་ཡིན་པའི་ཕྱིར། ཞེས་གསུངས་པའི་ཕྱིར་ན། མ་ཁྱབ་ཏེ། དེ་ལ་
འབྲས་བུ་གོང་མ་ཐོབ་ཕྱིར་དུ་བརྩོན་པའི་སྦྱོར་བ་མངོན་གྱུར་བ་ཐོབ་ཟིན་པ་གཅིག་དགོས་
པའི་དོན་ཡིན་གྱི། དེ་འདྲའི་སྦྱོར་བ་མངོན་གྱུར་དུ་ཡོད་མི་དགོས་པའི་ཕྱིར་ཏེ། དེའི་རྩོད་
སྤོང་ལས། རང་འབྲས་གོང་མ་ཐོབ་ཕྱིར་དུ་དངོས་སུ་མི་བརྩོན་པའི་རྒྱུན་ཞུགས་འབྲས་གནས་
ཁྱད་པར་ཅན་ཡང་དུ་མ་ཡོད་པའི་ཕྱིར། དེར་ཐལ། འཆི་སྲིད་ལ་གནས་པའི་རྒྱུན་ཞུགས་
འབྲས་གནས་ཁྱད་པར་ཅན་དུ་མ་ཡོད་པའི་ཕྱིར། ཞེས་དང༌། ཙམ་པོ་བ་དང་ཁྱད་པར་
ཅན་གྱི་མཚན་ཉིད་ལ། ཁྱད་པར་ཅན་གྱི་ལམ་མ་ཐོབ་པ་དང་ཐོབ་པ་ཞེས་སྦྱར་བ་ཡང་དེ་
ལ་དགོངས་པའི་ཕྱིར་རོ། །སྤང་བྱ་སྤང་ཚུལ་གྱིས། གཅིག་ཆར་བ་དང༌། རིམ་གྱིས་པ་
གཉིས་ལས། དང་པོ་ནི། ཀུན་བཏུས་ལས། ཕལ་ཆེར་ནི་མཐོང་བའི་ཚེའམ་འཆི་བའི
དུས་ཀྱི་ཚེ་ཀུན་ཤེས་པ་ཐོབ་པར་བྱེད་དོ། །གལ་ཏེ་མི་བྱེད་ན་ཡང་དེ་སྨོན་ལམ་གྱི་སྟོབས་
ཅན་ཡིན་ཏེ། སྨོན་ལམ་གྱི་དབང་གིས་འདོད་པའི་ཁམས་ཉིད་དུ་སྐྱེས་ཏེ། སངས་རྒྱས་
འབྱུང་བ་མེད་པ་ན་རང་རྒྱལ་བར་འགྱུར་རོ། །ཞེས་གསུངས་པས། མཐོང་ཆོས་ཞི་དང༌།
སྐྱེས་བ་ཕྱི་མར་དགྲ་བཅོམ་ཐོབ་ངེས་གཉིས་ཡོད་ལ། གསེར་ཕྲེང་ལས། སློབ་པའི་དུས་
ན་འང་ཉན་ཐོས་ཀྱིས་མ་ཁྱབ་པ་འདིས་མཚོན་ནས་ཤེས་པར་བྱའོ། །ཞེས་གསུངས་པས།
ཕྱི་མ་ལ་སྲིད་པ་ཐ་མའི་ཚེ་སངས་རྒྱས་དང་མ་ཕྲད་ན་དགྲ་བཅོམ་ཐོབ་པ་དང་མཉམ་དུ་རང་
རྒྱལ་དུ་གྱུར་བ་དང༌། སློབ་པའི་སྐབས་རང་རྒྱལ་དུ་གྱུར་བ་གཉིས་ཡོད་དོ། །རིམ་གྱིས་
པ་ལ་སྐྱེས་པ་ལེན་ཚུལ་གྱིས། མཐོང་ཆོས་ཞི་དང༌། ལན་བདུན་པ་དང༌། རིགས་སྐྱེས་
དང་། དེ་གསུམ་གང་རུང་མ་ཡིན་པ་དང་བཞི་ཡོད་ལ། དང་པོ་ནི། མཐོང་ལམ་ཐོབ་
པའི་ཚེ་དེ་ལ་དགྲ་བཅོམ་ཐོབ་ངེས་དེ་དེའི་མཚན་ཉིད། གཉིས་པ་ནི། འདོད་ཉོན་རགས་

འགྲེལ་མཆན་སྐབས་དང་པོ། 189 རྣམ་མཁྱེན།
པ་སྐོར་དགུའི་གཅིག་ལ་ཡང་ཆགས་བྲལ་མ་བྱས་ཤིང་མཐོང་ལམ་གྱི་རྗེས་སུ་འདོད་པར་
སྐྱེ་སྲིད་བདུན་ལེན་པའི་རིགས་གནས་ཀྱི་དེ་དེའི་མཚན་ཉིད། དེ་ལ་དབྱེ་ན། ངེས་པ་དང་།
མ་ངེས་པའི་ལན་བདུན་པ་གཉིས། དང་པོའི་མཚན་ཉིད་ནི། འདོད་ཉོན་རགས་པ་སྐོར་
དགུའི་གཅིག་ལ་ཡང་ཆགས་བྲལ་མ་བྱས་ཤིང་འདོད་པར་སྲིད་པ་ཉེར་བརྒྱད་ངེས་པར་ལེན་
པའི་རྒྱུན་ཞུགས་སོ། །ཁ་ཆེ་བྱེ་སྨྲས་ལྷ་མི་སོ་སོར་ལན་བདུན་སྐྱེ་བར་འདོད་པ་ལྟར། ཐོགས་
མེད་སྐུ་མཆེད་ཀྱིས་ཀུན་བཏུས་དང༌། མཛོད་འགྲེལ་དུ་གསུངས་པས། སྡེ་བ་འགའ་ཞིག་
གིས་ལྷ་མི་བསྡོམ་པའི་བདུན་ཡིན་ཟེར་བ་མི་འཐད་ལ། སྐྱེ་བ་ལེན་ཚུལ་བློ་གསལ་བགྲོད་
པའི་ཐེམ་སྐས་སུ་ལྷའི་རྟེན་ལ་རྒྱུན་ཞུགས་ཐོབ་པས་མིར་ལན་བདུན་ལྷར་ལན་བདུན་སྐྱེ་བ་
དང་། མིའི་རྟེན་ལ་ཐོབ་པ་དེ་ལས་བཟློག་པར་གསུངས་ལ། ཀུན་བཏུས་དར་ཊིཀ་ལས།
ཐོག་མར་མིའི་རྟེན་ལ་རྒྱུན་ཞུགས་ཐོབ་པ་དེ་ནས་འདོད་ལྷ་དང་དེ་ནས་མིར་སྐྱེས་ཏེ། ཞེས་
ལྷ་མི་སྤེལ་ནས་སྐྱེ་བར་གསུངས། སྐལ་བཟང་འཇུག་ངོགས་སུ། མིའི་རྟེན་ལ་རྒྱུན་ཞུགས་
ཐོབ་པས་མིའི་སྐྱེ་བ་དྲུག་དེ་ནས་ལྷའི་སྐྱེ་བ་དྲུག་བླངས་ནས་ཕྱིར་འོང་ཐོབ། སླར་ལྷའི་སྐྱེ་
བ་གཅིག་དེ་ནས་མིའི་སྐྱེ་བ་གཅིག་བླངས་ནས་ཕྱིར་མི་འོང་ཐོབ་པར་གསུངས་པས་ངེས་པ་
མེད་ལ། འོན་ཀྱང་མིའི་རྟེན་ལ་རྒྱུན་ཞུགས་ཐོབ་པས་མིའི་རྟེན་ལ་དགྲ་བཅོམ་ཐོབ་དགོས་
སོ༑ ༑རྒྱུན་ཞུགས་དེས་འདོད་ཉོན་གསུམ་པ་རགས་པར་ཆགས་བྲལ་བྱས་ན་འདོད་པར་
རིགས་མཐུན་གྱི་སྐྱེ་སྲིད་གསུམ་ལས་ལྷག་མི་ལེན་པ་རིགས་སྐྱེས་ཀྱིས་ཤེས་ལ། དེས་ལྔ་བ་
རགས་པ་ལ་ཆགས་བྲལ་བྱས་ན་རིགས་མཐུན་གྱི་སྐྱེ་སྲིད་གཅིག་ལས་ལྷག་ལེན་པ་མེད་དེ།
དེ་ཕྱིར་འོང་ལ་ཁད་ཉེ་བས་ཚེ་དེ་ལ་ཕྱིར་འོང་ཐོབ་པས་ཁྱབ་པས་ཕྱིར། མཛོད་འགྲེལ་ལས།
ཅིའི་ཕྱིར་ལྔ་བ་སྤངས་པའི་ཕྱིར་མིན་ཞེ་ན། དེ་སྤངས་ན་དྲུག་པ་ཡང་གདོན་མི་ཟ་བར་སྤོང་
པའི་ཕྱིར་རོ། །ཞེས་པ་ཡང་། ཕྱིར་འོང་གི་འབྲས་བུ་ཐོབ་པ་ལ་ཁམས་ལས་འདའ་མི་དགོས་
པས་རིམ་གྱིས་པའི་རྒྱུན་ཞུགས་ཀྱིས་ལྔ་བ་སྤངས་ན་ངེས་པར་ཚེ་དེ་ལ་དྲུག་པ་སྤངས་པའི་

འགྲེལ་མཆན་སྐབས་དང་པོ། 190 རྣམ་མཁྱེན།
འབྲས་བུ་ཐོབ་དགོས་པའི་དོན་ཡིན་གྱི། གཅིག་ཅར་བ་དང་ཆགས་བྲལ་སྔོན་སོང་གི་འབྲས་
གནས་ལྟ་བུས་འདོད་ཉོན་ལྔ་བ་སྤངས་ན་ཚེ་དེ་ལ་དྲུག་པ་སྤངས་པས་མ་ཁྱབ་སྟེ། དེས་དྲུག་
པ་སྤངས་ཚེ་འབྲས་བུ་བཞི་གང་རུང་གསར་ཐོབ་མེད་པའི་ཕྱིར། ཁྱབ་སྟེ། ཉན་རང་ངང་
ཐུང་ཞིང་ཕྱིར་འོང་ཐོབ་པ་ལ་ཁམས་ལས་འདའ་མི་དགོས་པས་དྲུག་པ་ཙམ་གྱིས་བར་ཆད་
མི་ནས་ལ། ཕྱིར་མི་འོང་ཐོབ་པ་ལ་ཁམས་ལས་འདའ་དགོས་པས་དགུ་བ་ཙམ་གྱིས་བར་
དུ་གཅོད་པས་བར་ཆད་གཅིག་པ་བཞག་པ་ཡིན་ནོ། །འདོད་ཉོན་ལྔ་བ་ལ་ཆགས་བྲལ་བྱས་
པའི་རྒྱུན་ཞུགས་ཞུགས་པས་ཚེ་དེ་ལ་ཕྱིར་འོང་ཐོབ་དགོས་སམ་དཔྱད། འདིས་སྲིད་པ་ཉེར་
བརྒྱད་ལེན་ཀྱང་བདུན་ཚན་དུ་འདྲ་བས་ལན་བདུན་པ་ཞེས་པའི་དཔེའི་འཇིག་རྟེན་ཐ་སྙད་
ལ་ཤིང་འདབ་མ་བདུན་པ་དང་། གསུང་རབ་ཀྱི་ཐ་སྙད་ལ་ཟག་བཅས་ཀྱི་ཕུང་བོ་ལྔའི་ངོ་
བོ་སྡུག་བསྔལ་དང༌། རྒྱུ་ཀུན་འབྱུང་དང༌། དེ་སྤངས་པའི་འགོག་པ་དང༌། སྤང བྱེད་
ལམ་དང༌། དེའི་རོ་མྱོང་སྲེད་པ་དང༌། ཉེས་དམིགས་དང་། དེ་ལས་ངེས་པར་འབྱུང་བ་
སྟེ༑ སོ་ལྔར་མཁས་པ་ལ་གནས་བདུན་ལ་མཁས་པ་ཞེས་པའི་དཔེ་གཉིས་ཀྱིས་གསུངས་སོ།།
མ་ངེས་པའི་དེའི་མཚན་ཉིད་ནི། གསེར་ཕྲེང་ལས། རྒྱུན་ཞུགས་རིམ་གྱིས་པ་འདོད་པར་
སྐྱེ་བ་གཉིས་ལེན་པ་ནི། རེ་ལྟར་ཐོགས་ན་ལན་བདུན་པ་སྤྱི་ཡིན་ལ། ཞེས་པ་ལྟར། འཕགས་
པ་ལན་བདུན་པ་གང་ཞིག མཐོང་ལམ་གྱི་རྗེས་སུ་འདོད་པར་སྐྱེ་བ་གཉིས་ལེན་ལ་ཉེར་བརྒྱད་
མི་ལེན་པའོ། །གསེར་ཕྲེང་ལས། ལན་བདུན་པ་ལ་སྐྱེ་བ་གཅིག་བླངས་ནས་འདའ་བ་ནས་
བདུན་བླངས་ནས་འདའ་བའི་བར་དུ་ཡོད་པས། ཞེས་པ་ལྟར། སྐྱེ་བ་གཉིས་ཙམ་ལེན་པའི་
དེས་སྐྱེ་བ་གཅིག་བླངས་དུས་འདོད་ཉོན་དང་པོ་རགས་པ་ལ་ཆགས་བྲལ་མ་བྱས་ན་ལན་བདུན་
པ་ཡིན་ནོ། །སོ་སྐྱེ་ལན་བདུན་པ་ནི། ཐེམ་སྐས་ལས། དང་པོ་ནི་སྦྱོར་ལམ་པ་ཚེ་འདིའམ་
བུལ་ཡང་སྲིད་པ་བརྒྱད་པ་མི་འགྲུབ་པར་མྱང་འདས་མངོན་དུ་བྱེད་ངེས་རྣམས་ཡིན་ཞིང་།
ཞེས་པ་ལྟར། རིགས་མཐུན་གྱི་སྐྱེས་སྲིད་བརྒྱད་མི་ལེན་པའི་ཐེག་དམན་སྦྱོར་ལམ་པ། དེའི་

འགྲེལ་མཆན་སྐབས་དང་པོ། 191 རྣམ་མཁྱེན།
མཚན་ཉིད་དོ། །ངེས་པའི་རྒྱུན་ཞུགས་ལན་བདུན་པས་སྐྱེ་བ་གཅིག་བླངས་ཚེ་ངེས་པའི་མཚན་
ཉིད་འཇིག་ཀྱང༌། འདོད་ཉོན་དང་པོ་རགས་པར་ཆགས་བྲལ་མ་བྱས་ན་མ་ངེས་པའི་ལན་
བདུན་པར་འགྱུར་རོ། །ཉ་དང་རེད་མདའ་བས་དེ་འབྲས་གནས་ཙམ་པོ་བར་བཤད་ཀྱང་།
གསེར་ཕྲེང་ལས། སྒོམ་སྤང་གཅིག་ཀྱང་མ་སྤངས་པ་ཙམ་མ་གཏོགས་པ་སྤོང་པ་ལ་མི་
བརྩོན་པར་བཤད་པ་མེད་དོ། །ཞེས་གསུངས་པས། འཇུག་ངོགས་ལས། ས་མཚམས་
ཉན་ཐོས་ཀྱི་མཐོང་ལམ་ཁོ་ནར་ཡོད། ཅེས་པ་གཙོ་བོ་ཡིན་གྱི་འདོད་ཉོན་དང་པོའི་དངོས་
གཉེན་བར་ཆད་མེད་ལམ་པ་ཡོད་དེ། སྒོམ་སྤང་གཅིག་སྤངས་པས་མཚན་ཉིད་འཇིག་ཁ་
མ་ཡོད་པའི་ཕྱིར། གསུམ་པ་ནི། འདོད་ཉོན་རགས་པ་གསུམ་པ་ལ་ཆགས་བྲལ་ངེས་པར་
བྱས་ཤིང་ལྔ་བ་ལ་ཆགས་བྲལ་མ་བྱས་པ་ཡང་ཡིན་འདོད་པར་རིགས་མཐུན་གྱི་སྐྱེ་སྲིད་གཉིས་
ངེས་པར་ལེན་ལ་བཞི་མི་ལེན་པའི་རིགས་གནས་ཀྱི་རྒྱུན་ཞུགས་འབྲས་གནས་ཁྱད་པར་ཅན་
དེ༑ རྒྱུན་ཞུགས་རིགས་ནས་རིགས་སྐྱེས་ཀྱི་མཚན་ཉིད། དབྱེ་ན། ལྷའི་རྟེན་ལ་རྒྱུན་ཞུགས་
ཐོབ་ནས་འདོད་ལྷར་སྐྱེ་སྲིད་གཉིས་སམ་གསུམ་བླངས་ནས་རྟེན་དེ་ལ་དགྲ་བཅོམ་ཐོབ་པས་
ལྷའི་རིགས་སྐྱེས་དང་། མིའི་རྟེན་ལ་རྒྱུན་ཞུགས་ཐོབ་ནས་མིའི་སྐྱེ་སྲིད་གཉིས་སམ་གསུམ་
བླངས་ནས་འདའ་བས་མིའི་རིགས་སྐྱེས་གཉིས་ཡོད་ལ། སྐྱེ་བ་གསུམ་ལེན་ངེས་ཀྱི་དེས་སྐྱེས་
བ་གཅིག་བླངས་ན་མཚན་ཉིད་མི་འཇིག་གོ །མཐོང་ལམ་གྱི་སྔོན་དུ་འདོད་ཉོན་རགས་པ་
གསུམ་པའམ་བཞི་བ་ལ་ཆགས་བྲལ་བྱས་པའི་རིགས་སྐྱེས་ཀྱི་འབྲས་བུ་འདོད་ཉོན་དང་པོ་
སྤོང་བའི་སྦྱོར་བའི་ལམ་ཐོབ་པ་ནས་ཐོབ་ལ། གསུམ་པ་ཙམ་ལ་ཆགས་བྲལ་བྱས་པའི་དེས་
འཇིག་རྟེན་པའི་སྒོམ་ལམ་གྱིས་ཕྱིར་འོང་གི་འབྲས་བུ་ཐོབ་པ་ན། བཞི་བ་རགས་པ་ལ་ཆགས་
བྲལ་བྱས་ཚེ་རིགས་སྐྱེས་སུ་འགྱུར་ཞིང༌། བཞི་བ་ལ་ཆགས་བྲལ་བྱས་པའི་རིགས་སྐྱེས་མཐོང་
ལམ་རྗེས་ཐོབ་སྐབས་སུ་ཕྱིར་འོང་ཐོབ་པ་མེད་དེ། དེ་ཡོད་ན་ལྔ་བ་རགས་པ་སྤོང་བའི་སྦྱོར་
བའི་ལམ་ཐོབ་ཚེ་རིགས་སྐྱེས་སུ་འགྱུར་དགོས་པ་གང་ཞིག དེས་ལྔ་བ་སྤོང་བའི་སྦྱོར་བའི་

འགྲེལ་མཆན་སྐབས་དང་པོ། 192 རྣམ་མཁྱེན།
ལམ་ཐོབ་ནས་འདོད་པར་རིགས་མཐུན་གྱི་སྐྱེ་བ་གཉིས་མི་ལེན་པའི་ཕྱིར་ཏེ། ཚེ་དེ་ལ་དྲུག་
པ་རགས་པར་ཆགས་བྲལ་བྱས་དགོས་པའི་ཕྱིར་རོ། །འདོད་ཉོན་གསུམ་པ་རགས་པ་ལ་
འདས་ལམ་གྱིས་ཆགས་བྲལ་བྱས་པའི་རིགས་སྐྱེས་ཀྱིས་གསུམ་པ་སྤངས་པའི་རྣམ་གྲོལ་ལམ་
གྱི་སྐབས་སུ་རིགས་སྐྱེས་ཀྱི་འབྲས་བུ་གསར་དུ་ཐོབ་པོ། །བཞི་པ་དེ་གསུམ་གང་རུང་མ་
ཡིན་པའི་རྒྱུན་ཞུགས་ནི། གོང་མར་སྐྱེས་ངེས་ཀྱི་དེ་རྣམས་འཇོག་ལ། འཇུག་ངོགས་ལས།
སྐྱེ་སྲིད་རིགས་མི་མཐུན་པ་གཉིས་གསུམ་རེ་ལེན་པ་རྣམས་དེ་ཡིན་ནོ། །ཞེས་གསུངས་པས།
རིགས་སྐྱེས་དེ་རིགས་མི་མཐུན་གྱི་སྐྱེ་སྲིད་གཉིས་ལེན་ངེས་ཡིན་མིན་དང་རིགས་མཐུན་དང་
རིགས་མི་མཐུན་གྱི་སྐྱེ་སྲིད་འགལ་མི་འགལ་སོགས་རྩོད་ཚུལ་མང་ངོ༌། །མཛོད་འགྲེལ་
ལས། ལན་བདུན་པ་སྲིད་པ་ཐ་མའི་ཚེ་རང་རྒྱལ་དུ་གྱུར་བ་ཡོད་པར་གསུངས་པས་རིགས་
སྐྱེས་ལ་ཡོད་དམ་དཔྱད། རང་རྒྱལ་དུ་གྱུར་བའི་རྒྱུན་ཞུགས་ལ་ལན་བདུན་པ་དང་རིགས་
སྐྱེས་མེད་དེ། ཚོགས་སྤྱོད་ཆེན་པོའི་རྒྱུན་ཞུགས་ལ་མཐོང་ཆོས་ཞིས་ཁྱབ། ཚོགས་སྤྱོད་
ཆུང་ངུའི་རྒྱུན་ཞུགས་ལ་སྐྱེ་སྲིད་གཅིག་ལས་ལྷག་ལེན་ངེས་མེད་པའི་ཕྱིར་རོ། །གཉིས་པ་
ཕྱིར་འོང་བཤད་པ་ལ། ཞུགས་འབྲས་གཉིས་ལས། དང་པོའི་མཚན་ཉིད་ནི། འདོད་ཉོན་
དྲུག་པ་ལ་ཆགས་པ་དང་བྲལ་བའི་རབ་ཏུ་ཕྱེ་བའི་དགེ་སྦྱོང་གི་འབྲས་བུ་ཐོབ་ཕྱིར་དུ་གཙོ་
བོར་བརྩོན་པའི་གང་ཟག་གོ །རབ་ཕྱེ་སྨོས་པས་འདོད་ཉོན་དྲུག་པ་མ་སྤང་པའི་ཉན་ཐོས་
རྣམས་དེ་ཐོབ་ཕྱིར་དུ་གཙོ་བོར་བརྩོན་པ་ཡིན་ཀྱང་ཕྱིར་འོང་ཞུགས་པ་ཡིན་པ་གཅོད། དེས་
ཕྱིར་མི་འོང་ཞུགས་པའི་མཚན་ཉིད་ཀྱི་རབ་ཕྱེའང་ཤེས་སོ། །དབྱེ་ན། ཐོད་རྒལ་བ་དང་།
རིམ་གྱིས་པ་གཉིས། དང་པོ་དང་མཐོང་ལམ་བར་ཆད་མེད་ལམ་ལ་གནས་པའི་དེ་གཉིས་
དོན་གཅིག གཉིས་པ་ནི། ཐེམ་སྐས་ལས། འདི་ནི་རྒྱུན་ཞུགས་འབྲས་གནས་ཁྱད་པར་
ཅན་དང་རྫས་གཅིག་པའོ། །ཞེས་པ་ལྟར། ཀུན་བཏུས་པ་མ་གཏོགས་པ་མཐུན་ནོ། །ཀུན་
བཏུས་པ་ནི། དེ་ཉིད་ལས། སློབ་དཔོན་ཐོགས་མེད་ནི། །ཕྱིར་འོང་ཞུགས་པ་ལ་འདོད་

རྣམ་མཁྱེན།
འགྲེལ་མཆན་སྐབས་དང་པོ། 193
ཉོན་ལྔ་བ་སྤངས་ནས་དྲུག་པ་སྤོང་བའི་སྦྱོར་བ་ལ་བརྩོན་པ་ཞིག་བཞེད་པར་མངོན་ཏེ། ཞེས་
ཕྱིར་འོང་གི་འབྲས་བུ་དངོས་འདོད་ཉོན་དྲུག་པ་སྤངས་པའི་སྦྱོར་བར་གནས་པ་ཞིག་དགོས་
པས། རྒྱུན་ཞུགས་འབྲས་གནས་ཁྱད་པར་ཅན་དང་དོན་མི་གཅིག་གོ །རང་རྒྱལ་དུ་གྱུར་
པའི་ཕྱིར་འོང་ཞུགས་པ་ལ་ཆགས་བྲལ་སྔོན་སོང་མེད་དོ། །གཉིས་པ། ཕྱིར་འོང་འབྲས་
གནས་ཀྱི་མཚན་ཉིད་ནི། འདོད་ཉོན་དྲུག་པ་སྤངས་པའི་རབ་ཏུ་ཕྱེ་བའི་དགེ་སྦྱོང་ཚུལ་གྱི་
འབྲས་བུ་ལ་གནས་པའི་གང་ཟག་གོ །དབྱེ་ན། མཐོང་ལམ་གྱི་སྔོན་ཏུ་འདོད་ཉོན་རགས་
པ་དྲུག་པ་ལ་ཆགས་བྲལ་བྱས་པའི་ཐོད་རྒལ་བ་དང༌། དེ་ལྟར་མ་བྱས་པའི་འབྲས་བུ་རིམ་
གྱིས་པ་གཉིས། སྦྱོར་བས། འབྲས་བུ་གོང་མ་ཐོབ་ཕྱིར་དུ་མི་བརྩོན་པའི་ཙམ་པོ་བ་དང་།
དེར་བརྩོན་པའི་ཁྱད་པར་ཅན་གཉིས། དང་པོ། མཐོང་ལམ་རྣམ་གྲོལ་ལམ་ནས། འདོད་
ཉོན་བདུན་པ་སྤོང་བའི་སྦྱོར་བའི་ལམ་ཐོབ་ཁའི་བར་དུ་ཡོད་ལ། གཉིས་པ། མཐོང་ལམ་
གྱི་སྔོན་དུ་འདོད་ཉོན་རགས་པ་དྲུག་པའམ་བདུན་པའམ་བརྒྱད་པ་ལ་ཆགས་བྲལ་བྱས་ནས་
འཇིག་རྟེན་པའི་སྒོམ་ལམ་གྱིས་ཕྱིར་མི་འོང་ཐོབ་ངེས་ཡིན་ན། རིམ་བཞིན་འདོད་ཉོན་རགས་
པ་བདུན་པའམ་བརྒྱད་པའམ་དགུ་པ་སྤོང་བའི་སྦྱོར་བའི་ལམ་ཐོབ་པ་ནས་འཇོག་པས། མཐོང་
ལམ་གྱི་སྔོན་དུ་འདོད་ཉོན་རགས་པ་བརྒྱད་པ་ལ་ཆགས་བྲལ་བྱས་པའི་ཕྱིར་འོང་ཚེ་གཅིག་
བར་ཆད་གཅིག་པས་འཇིག་རྟེན་པའི་སྒོམ་ལམ་གྱི་སྐབས་སུ་ཕྱིར་མི་འོང་ཐོབ་པ་མེད་དེ།
འདོད་ཉོན་དགུ་བ་རགས་པ་སྤོང་བའི་སྦྱོར་བའི་ལམ་ལ་གནས་པའི་ཐེག་དམན་འཕགས་པ་
འདོད་པར་སྐྱེ་སྲིད་ལེན་ངེས་མེད་པའི་ཕྱིར་རོ། །འདས་ལམ་ཟག་མེད་ཀྱིས་ཕྱིར་མི་འོང་
གི་འབྲས་བུ་ཐོབ་ངེས་ཀྱི་ཕྱིར་འོང་འབྲས་གནས་ཁྱད་པར་ཅན་ནི། འདོད་ཉོན་བདུན་པ་
སྤོང་བའི་སྦྱོར་བའི་ལམ་ནས་དང་། ཡ་མཐའ་ཕྱིར་མི་འོང་ཐོབ་ཁའི་བར་རོ། །ཕྱིར་འོང་
ཚེ་གཅིག་བར་ཆད་གཅིག་པའི་མཚན་ཉིད་ནི། འདོད་ཉོན་རགས་པ་བརྒྱད་པ་ལ་ཆགས་
པ་དང་བྲལ་བའི་ཕྱིར་འོང་འབྲས་གནས་ཁྱད་པར་ཅན་གང་ཞིག ཚེ་འཕོས་ནས་འདོད་ལྷའི་

འགྲེལ་མཆན་སྐབས་དང་པོ། 194 རྣམ་མཁྱེན།
སྐྱེ་སྲིད་གཅིག་བླངས་ནས་རྟེན་དེ་ལ་མྱང་འདས་མངོན་དུ་བྱེད་ངེས་ཀྱི་ཕྱིར་འོང་ངོ་། །དེས་
འབྲས་བུ་ཐོབ་མ་ཐག་པ་ལ་རྣམ་གྲོལ་ལམ་པ་བ་དང་ཁྱད་པར་ཅན་དུ་གྱུར་མ་ཐག་པ་གཉིས་
ཡོད་པ་རིགས་སྐྱེས་བཞིན་ནོ། །གསུམ་པ་ཕྱིར་མི་འོང་བཤད་པ་ལ་ཞུགས་འབྲས་གཉིས་
ལས། དང་པོའི་མཚན་ཉིད་ནི། འདོད་ཉོན་དགུ་བ་སྤངས་པའི་རབ་ཏུ་ཕྱེ་བའི་དགེ་སྦྱོང་
ཚུལ་གྱི་འབྲས་བུ་ཐོབ་ཕྱིར་དུ་གཙོ་བོར་བརྩོན་པའི་གང་ཟག་གོ།དབྱེ་ན་ཆགས་བྲལ་སྔོན་
སོང་དང༌། འབྲས་བུ་རིམ་གྱིས་པ་དང༌། དེ་གཉིས་གང་རུང་མ་ཡིན་པའི་ཕྱིར་མི་འོང་
ཞུགས་པ་གསུམ། དང་པོ་ནི། མཐོང་ལམ་གྱི་སྔ་རོལ་དུ་འདོད་ཉོན་རགས་པ་དགུ་བ་ལ་
ཆགས་བྲལ་བྱས་པའི་དེ་དེའི་མཚན་ཉིད། ས་མཚམས། མཐོང་ལམ་བར་ཆད་མེང་ལམ་
ཁོ་ནར་ཡོད་ལ། བསེ་རུ་ལྟ་བུའི་མཐོང་ལམ་བར་ཆད་མེད་ལམ་པ་ཡང་དེ་ཡིན་ནོ། །གཉིས་
པ་ནི། རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་དེ། དེའི་མཚན་ཉིད། གསུམ་པ་ཐོད་
རྒལ་བའི་ཕྱིར་འོང་དུ་གྱུར་བའི་དེའོ། །ཕྱི་མ་གཉིས་ཕྱིར་འོང་འབྲས་གནས་ཁྱད་པར་ཅན་
དང་འདྲ་བར་ཀུན་བཏུས་པ་མ་གཏོགས་མཐུན་ནོ། །ཀུན་བཏུས་ལས། བརྒྱད་པ་སྤངས་
པའི་ལམ་ལ་གནས་པའི་གང་ཟག་གོ །ཞེས་གསུངས་པས། རིམ་གྱིས་པའི་དེ་ལ་འདོད་
ཉོན་བརྒྱད་པ་སྤངས་ནས་དགུ་བ་སྤང་ཕྱིར་བརྩོན་པ་དགོས་སོ། །ཚོགས་སྤྱོད་ཆུང་ངུའི་
དེ་ལ་འབྲས་བུ་རིམ་གྱིས་པས་ཁྱབ་བོ། །གཉིས་པ་ཕྱིར་མི་འོང་འབྲས་གནས་ཀྱི་མཚན་ཉིད་
ནི༑ འདོད་ཉོན་དགུ་བ་སྤངས་པའི་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ལ་གནས་
པའི་གང་ཟག་གོ །དབྱེ་ན། མཐོང་ལམ་གྱི་སྔོན་དུ་འདོད་ཉོན་རགས་པ་དགུ་བ་ལ་ཆགས་
བྲལ་བྱས་པའི་ཐོད་རྒལ་བའི་ཕྱིར་མི་འོང་དང༌། རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་
འབྲས་བུ་རིམ་གྱིས་པ་དང༌། དེ་གཉིས་གང་རུང་མ་ཡིན་པ་ཐོད་རྒལ་བའི་ཕྱིར་འོང་དང་
རྒྱུད་གཅིག་པའི་ཕྱིར་མི་འོང་དང༌། གསུམ་ཡོད་ལ། སྦྱོར་པས། ཙམ་པོ་བ་དང༌། ཁྱད་
པར་ཅན་གཉིས། དང་པོ་ནི། ཕྱིར་མི་འོང་ཐོབ་པ་ནས་བསམ་གཏན་དང་པོའི་ཉོན་མོངས་

འགྲེལ་མཆན་སྐབས་དང་པོ། 195 རྣམ་མཁྱེན།
དང་པོ་སྤོང་བའི་སྦྱོར་བའི་ལམ་ཐོབ་ཁའི་བར་དུ་ཡོད་དོ། །ཐེམ་སྐས་ལས། འདི་ཡང་
ཁམས་གོང་མའི་ཉོན་མོངས་སྤོང་བའི་སྦྱོར་བ་ལ་མི་གནས་པ་ན་འབྲས་བུ་ཙམ་ལ་གནས་པ་
ཡིན་ལ། བསམ་གཏན་དང་པོའི་ཉོན་མོངས་དང་པོ་ནས་སྲིད་རྩེའི་དགུ་བའི་བར་སྤོང་བའི་
སྦྱོར་བ་ལ་གནས་པའི་ཚེ་འབྲས་བུ་ཁྱད་པར་ཅན་ལ་གནས་པ་དང་། དགྲ་བཅོམ་ཞུགས་
པ་གཞི་གཅིག་པ་ཅན་ཡིན་ནོ། །ཞེས་གསུངས་པས། མཐོང་ལམ་རྗེས་ཐོབ་སྐབས་བསམ་
གཏན་དང་པོའི་ཉོན་མོངས་དང་པོ་སོགས་ལ་ཆགས་བྲལ་བྱས་ན་ཕྱིར་མི་འོང་འབྲས་གནས་
ཁྱད་པར་ཅན་དུ་མི་འགྱུར་རོ། །མྱང་འདས་ཐོབ་ཚུལ་གྱིས། མཐོང་ཆོས་ཞི་དང་། འདོད་
པར་ཚེ་ཡོངས་གྱུར་དང་། དེ་གཉིས་ལས་གཞན་པའི་ཕྱིར་མི་འོང་དང་གསུམ། དང་པོ་
ནི༑ མཐོང་ལམ་ཐོབ་པའི་རྟེན་དེ་ལ་མྱང་འདས་མངོན་དུ་བྱེད་ངེས་ཀྱི་དེ། དེའི་མཚན་
ཉིད། གཉིས་པ་ནི། འདོད་པར་འཕགས་ལམ་སྐྱེ་བ་རྒྱུད་མར་བརྟེན་པའི་ཕྱིར་མི་འོང་དེ།
དེའི་མཚན་ཉིད། དེ་གཉིས་ལ་ཉན་རང་གཉིས་ཡོད་པས། བསེ་རུ་ལྟ་བུ་དང༌། ཚོགས་
སྤྱོད་ཆེན་པོའི་ཕྱིར་མི་འོང་རྣམས་དང་པོ་དང༌། ཚོགས་སྤྱོད་ཆུང་ངུའི་དེ་རྣམས་གཉིས་
པ་ཡིན་ལ། རྟོག་གེ་འབར་བ་ལས། གཞན་ནི་སངས་རྒྱས་འབྱུང་ལ་འབྲས། །ཐོབ་བྱེད་
དགྲ་བཅོམ་མངོན་མི་བྱེད། །ཅེས་གསུངས་པས། ཕྱིར་མི་འོང་ཐོབ་ནས་ཀྱང་སྨོན་ལམ་
གྱི་དབང་གིས་གླིང་གསུམ་དང་དག་ཞིང་དུ་སྐྱེ་བ་ཡོད་པར་གསུངས་སོ། །མཛོད་ལས། འདོད་
པར་ཚེ་ཡོངས་འགྱུར་བའི་འཕགས། །ཁམས་གཞན་དུ་ནི་འགྲོ་བ་མེད། །ཅེས་པ་ལྟར། བྱེ་
སྨྲས་ཚེ་ཡོངས་གྱུར་གོང་མར་སྐྱེ་བ་མེད་པར་འདོད་ཀྱང༌། མཛོད་འགྲེལ་ལས། འོ་ན་
བརྒྱ་བྱིན་གྱིས། འདི་ནས་ཤི་འཕོས་མིར་གྱུར་རྟེན་ལ་མི་འདའ་ཡིས། །བདག་ནི་ཐ་མར་
ཉམས་ན་ལྷ་གང་འོག་མིན་ཞེས། །རྣམ་པར་གྲགས་པ་དེར་ནི་སྐྱེ་བར་འགྱུར་བར་ཤོག །ཅེས་
གང་སྨྲས་པ་ཇི་ལྟ་བུ་ཞེ་ན། བྱེ་བྲག་ཏུ་སྨྲ་བ་རྣམས་ན་རེ། ཆོས་མངོན་པ་མངོན་པར་མི་
ཤེས་པའི་ཕྱིར་ཏེ། ཡང་དག་པར་དགའ་བར་བྱ་བའི་ཕྱིར་བཅོམ་ལྡན་འདས་ཀྱིས་ཀྱང་མ་

འགྲེལ་མཆན་སྐབས་དང་པོ། 196 རྣམ་མཁྱེན།
བཀག་གོ་ཞེས་ཟེར་རོ། །ཞེས་པ་ལྟར་ལ། ཐེམ་སྐས་ལས། སློབ་དཔོན་གྱིས་ཀྱང་རྩོད་པ་
དེའི་ལན་ལ་བྱེ་བྲག་ཏུ་སྨྲ་བ་རྣམས་འདི་སྐད་ཟེར། ཞེས་པ་ཙམ་ལས་མ་གསུངས་པ་དང་།
བརྒྱ་བྱིན་གྱིས་མངོན་པ་མི་ཤེས་པར་དེ་སྐད་སྨྲས་ན་སྟོན་པས་དགག་པར་རིགས་ཏེ། བརྒྱ་
བྱིན་དགའ་བ་ཙམ་གྱི་ཕྱིར། སྟོན་པའི་གསུང་རབ་དང་འགལ་བའི་རྣམ་བཞག་བྱེད་པ་ཡལ་
བར་འདོར་མི་རིགས་པའི་ཕྱིར་དང་། བརྒྱ་བྱིན་ལ་ཡང་འདོད་པར་ཚེ་ཡོངས་གྱུར་ཁམས་
གཞན་དུ་སྐྱེ་མི་དགོས་པར་ཚེ་དེ་ལ་འདའ་བར་བསྟན་པས་དགའ་བར་ཡང་འགྱུར་བའི་ཕྱིར་
རོ༑ ༑ནས། དེས་ན་མངོན་པར། འདོད་པར་ཚེ་ཡོངས་གྱུར་ཁམས་གཞན་དུ་མི་འགྲོ་
བར་གསུངས་པ་ཕལ་ཆེ་བ་ལ་དགོངས་སམ་སྙམ་སྟེ་དཔྱད། ཅེས་གསུངས་པས། མདོ་
སྡེ་བ་ཡན་ཆད་ཀྱི་ལུགས་ལ། འདོད་པར་ཚེ་ཡོངས་གྱུར་ཁམས་གོང་དུ་སྐྱེ་བ་ཡོད་དེ། རྣམ་
བཤད་ལས། གཟུགས་གཟུགས་མེད་ཉེར་འགྲོ་གཉིས་ཀྱི་མཚན་ཉིད་ལ། མཐོང་ལམ་ཐོབ་
པའི་ཚེ་དེ་ལ་ཕྱིར་མི་འོང་ཐོབ་པའི་གང་ཟག་གང་ཞིག །ཞེས་གསུངས་པ་གང་ཞིག་ཚེ་ཡོངས་
གྱུར་གོང་མར་སྐྱེ་བ་མེད་ན་གཟུགས་དང་གཟུགས་མེད་དུ་སྐྱེ་ངེས་ཀྱི་འདོད་རྟེན་ཅན་གྱི་ཕྱིར་
མི་འོང་ཞེས་སྦྱར་ཆོག་པའི་ཕྱིར། དེས་མཐོང་ལམ་ཐོབ་པའི་རྟེན་དེའི་དེ་མ་ཐག་གོང་མར་
མི་འགྲོ་བས་ཉེར་འགྲོ་མི་ཟེར་རོ། །གསུམ་པ་དེ་གཉིས་ལས་གཞན་པའི་དེ་ལ། གཟུགས་
སུ་ཉེར་འགྲོ་དང༌། གཟུགས་མེད་ཉེར་འགྲོ་དང༌། དེ་གཉིས་ལས་གཞན་པ་གསུམ། དང་
པོའི་མཚན་ཉིད་ནི། མཐོང་ལམ་ཐོབ་པའི་ཚེ་དེ་ལ་ཕྱིར་མི་འོང་ཐོབ་པ་གང་ཞིག ཚེ་འཕོས་
ནས་སྲིད་པ་གཞན་གྱི་བར་མ་ཆོད་པར་གཟུགས་ཁམས་སུ་སྐྱེས་ནས་མྱང་འདས་མངོན་དུ་
བྱེད་ངེས་ཀྱི་འདོད་རྟེན་ཅན་གྱི་ཕྱིར་མི་འོང་ངོ༌། །དབྱེ་ན། བར་འདའ་བ། སྐྱེ་འདའ་བ།
གོང་འཕོ་གསུམ། འདི་གསུམ་གྱི་ཁྱད་པར་གསུམ་ལས། ལས་མངོན་པར་འགྲུབ་པ་ཙམ་
དང་། སྐྱེས་ནས་མྱོང་འགྱུར་དང༌། ལན་གྲངས་གཞན་ལ་མྱོང་འགྱུར་གྱི་ལས་ཅན་དང་།
དབང་བོ་རྣོ་འབྲིང་རྟུལ་གསུམ་དང༌། ཉོན་མོངས་ཆུང་འབྲིང་ཆེ་གསུམ་གྱིས་སོ། །དང་

འགྲེལ་མཆན་སྐབས་དང་པོ། 197 རྣམ་མཁྱེན།
པོའི་མཚན་ཉིད་ནི། གཟུགས་སུ་ཉེར་འགྲོ་གང༌། ཚེ་འཕོས་ནས་གཟུགས་ཀྱི་བར་སྲིད་དུ་
སྐྱེས་ནས་རྟེན་དེ་ལ་འདའ་ངེས་སོ། །དབྱེ་ན། མྱུར་བ་དང༌། མྱུར་བ་མ་ཡིན་པ་དང་།
ཡུན་རིང་མོ་ཞིག་ནས་འདའ་བ་གསུམ། དེའི་དོན། དམ་པའི་འགྲོ་བ་བདུན་བསྟན་པའི་
མདོ་ལྟར། བར་དོ་གྲུབ་ནས་མི་རིང་བར་དང་ཚེ་དཀྱིལ་ཙམ་དང་ཚེ་མཇུག་ཏུ་འདའ་བས་
བཞག་ལ། ཀུན་བཏུས་སུ། བར་དོ་གྲུབ་ནས་མི་རིང་བར་ལམ་སྒོམ་པ་དང༌། སྐྱེ་སྲིད་དུ་
འགྲོ་འདོད་མ་བྱུང་ཙམ་ནས་དང༌། འགྲོ་འདོད་བྱུང་ནས་ཟེར་ཀྱང་ཕལ་ཆེར་འདྲའོ། །འདི་
ལ་ནང་གསེས་ཀྱིས་དབང་བོ་དང་ཉོན་མོངས་ཆེ་ཆུང་ཡོད་དོ། །ཚངས་ཆེན་མ་གཏོགས་
པའི་གཟུགས་ཁམས་གནས་རིགས་བཅུ་དྲུག་གི་བར་དོར་འདའ་བ་བཅུ་དྲུག་ཡོད་ལ་སྐྱེ་འདའ་
བ་ཡང་འདྲའོ། །སྐྱེ་འདའ་བའི་མཚན་ཉིད་ནི། གཟུགས་སུ་ཉེར་འགྲོ་གང༌། ཚེ་འཕོས་
ནས་གཟུགས་ཀྱི་སྐྱེ་སྲིད་གཅིག་ཙམ་བླངས་ནས་རྟེན་དེ་ལ་འདའ་ངེས་སོ། །དབྱེ་ན། བྱེ་
སྨྲས་ལམ་ལ་བརྩོན་པ་དྲག་པོ་དང་། ལམ་ངང་གིས་འབྱུང་བ་གཉིས་ཡོད་པས་སྐྱེ་ཙམ་ནས་
དང་། བརྩོན་པ་དྲག་པོ་ཡོད་ལ་ལམ་ངང་གིས་འབྱུང་བ་མེད་པ་བྱེད་བཅས་དང་། གཉིས་
ཀ་མེད་པ་བྱེད་མེད་ཅེས་པ། མཛོད་འགྲེལ་ལས། དེ་ལྟར་གྲག་གོ་ཞེས་མ་རངས་པ་མཛད་
ནས། མདོ་ལས་ནི། མངོན་པར་འདུ་བྱེད་པ་མེད་པར་འདའ་བ་སྔར་འབྱུང་བས་དེ་ཁོ་ན་
བཞིན་དུ་ལམ་ངང་གིས་འབྱུང་བ་དང༌། ངང་གིས་འབྱུང་བ་མ་ཡིན་པ་དག་ནི་འབད་པ་
མེད་པ་དང༌། འབད་པས་ཐོབ་པའི་སྒོ་ནས་མངོན་པར་འདུ་བྱེད་པ་མེད་པ་དང་། མངོན་
པར་འདུ་བྱེད་པས་བསྒྲུབ་པར་བྱ་བ་ཡིན་པའི་ཕྱིར་རོ། །སྐྱེ་ནས་ཡོངས་སུ་མྱ་ངན་ལས་འདའ་
བ་ནི། ལམ་ཆེས་ངང་གིས་འབྱུང་བ་དང༌། ཆེས་ཆེ་བ་དང༌། ཕྲ་རྒྱས་ཆེས་ཆུང་བ་ཡིན་
ནོ༑ ༑ཞེས་སྐྱེས་ཙམ་ནས་འདའ་བ་ལམ་ཆེས་ངང་གིས་འབྱུང་ཞིང་ཉོན་མོངས་ཆུང་བ་དང་།
བྱེད་མེད་ལམ་ངང་གིས་འབྱུང་ཞིང་ཉོན་མོངས་སྔ་མ་ལས་ཆེས་པ་དང༌། བྱེད་བཅས་ལམ་
ངང་གིས་མི་འབྱུང་བར་འབད་རྩོལ་དྲག་པོ་དགོས་པས་བཞག་པ་དང༌། གོ་རིམ་བྱེ་སྨྲ་མ་

འགྲེལ་མཆན་སྐབས་དང་པོ། 198 རྣམ་མཁྱེན།
གཏོགས་མཐུན་ནོ། །རྒྱན་ལས། བྱེད་དང་བྱེད་མིན། ཞེས་པ་ཚིག་གི་སྡེབ་སྦྱོར་གྱིས་
ཡིན་པར་ཐེམ་སྐས་ལས་གསུངས་སོ། །མདོར་ན་དང་པོ་གཉིས་ལམ་ངང་གིས་འབྱུང་བ་
འདྲ་ཡང་། ཉོན་མོངས་ཆུང་བ་དང་ཆེ་བས་དང༌། བྱེད་མེད་བྱེད་བཅས་འབད་རྩོལ་ལ་
མ་ལྟོས་པར་ལམ་ངང་གིས་འབྱུང་བ་དང་མི་འབྱུང་བས་འཇོག་གོ །གསུམ་པ། གོང་འཕོའི་
མཚན་ཉིད་ནི། གཟུགས་སུ་ཉེར་འགྲོ་གང༌། ཚེ་འཕོས་ནས་གཟུགས་ཀྱི་སྐྱེ་སྲིད་གཉིས་
ཕན་ཆད་བླངས་ནས་འདའ་བའོ། །དབྱེ་ན། འོག་མིན་འགྲོ་དང༌། སྲིད་རྩེ་འགྲོ་གཉིས།
ཉ་ཊིཀ་ཏུ། འདི་གཉིས་འོག་མིན་དང་སྲིད་རྩེར་འགྲོ་བར་ངེས་ཀྱང༌། མཛོད་འགྲེལ་གྱི་
དོན་ཕྱིར་མི་འོང་ལྔའི་གོང་འཕོ་ཙམ་ལ་དེ་གཉིས་གང་རུང་མི་དགོས་ལ། ལན་བདུན་པ་
ལན་བདུན་ངེས་ཀྱང་སྒོམ་སྤང་གཅིག་ཀྱང་མ་སྤངས་པའི་རྒྱུན་ཞུགས་ལ་ལན་བདུན་ལེན་
པར་མ་ངེས་པའི་དོན་ཡིན་པར་བཤད་ལ། རིན་ཆེན་བང་མཛོད་དུ། སྲིད་རྩེར་འགྲོ་ནི་
སྲིད་རྩེར་མ་ངེས་ཀྱང་གཟུགས་མེད་ཀྱི་རྟེན་ལ་འདའ་དགོས་པར་སེམས་སོ། །ཞེས་གསུངས་
པས་འོག་མིན་དང་སྲིད་རྩེར་མ་ངེས་ལ། རྗེ་བཙུན་པ་དང་བསོད་གྲགས་པས་ཚངས་རིས་
ཀྱི་རྟེན་ལ་མྱང་འདས་མངོན་དུ་བྱེད་པའི་འཕར་བ་ཡོད་པར་བཤད་པ་མི་འཐད་དེ། དེ་འདྲ་
ཡོད་ན་ཚངས་རིས་ནས་ཚངས་རིས་སུ་སྐྱེ་དགོས་པ་གང་ཞིག མཛོད་ལས། སོན་པ་ཕྱིར་
མི་འོང་ཕྱིར་ཏེ། །ཞེས་དམ་པའི་འགྲོ་བ་ཞེས་པ་ཚེ་འཕོས་ནས་གནས་གོང་མར་འགྲོ་བ་ལས་
སྔར་སྐྱེ་བའི་གནས་དེར་ཕྱིར་མི་སྐྱེ་བའི་དོན་ཡིན་པའི་ཕྱིར་རོ། །འོག་མིན་མཐར་ཐུག་འགྲོའི་
མཚན་ཉིད་ནི། གཟུགས་སུ་ཉེར་འགྲོ་གང༌། གཟུགས་ཀྱི་སྐྱེ་སྲིད་གཉིས་ཕན་ཆད་བླངས་
ནས་གནས་གཙང་གི་རྟེན་ལ་འདའ་ངེས་སོ། །དབྱེ་ན། འཕར་བ་དང་། ཕྱེད་འཕར་དང་།
གནས་ཐམས་ཅད་དུ་འཆི་འཕོ་བ་གསུམ་ཡོད། དང་པོའི་མཚན་ཉིད་ནི། གཟུགས་སུ་ཉེར་
འགྲོ་གང༌། གཟུགས་ཀྱི་སྐྱེ་སྲིད་གཉིས་ཙམ་བླངས་ནས་གནས་གཙང་གི་རྟེན་ལ་འདའ་ངེས་
སོ༑ ༑གཉིས་པའི་མཚན་ཉིད་ནི། གཟུགས་སུ་ཉེར་འགྲོ་གང༌། གཟུགས་ཀྱི་སྐྱེ་སྲིད་གསུམ་

འགྲེལ་མཆན་སྐབས་དང་པོ། 199 རྣམ་མཁྱེན།
ཙམ་བླངས་ནས་གནས་གཙང་གི་རྟེན་ལ་འདའ་ངེས་སོ། །འདི་ལ་བར་དུ་གནས་རེ་བརྒལ་
ནས་སྐྱེ་བ་ལས་ཚངས་རིས་ནས་ཚངས་བདུན་དུ་སྐྱེས་པ་ལྟ་བུ་མེད་དེ། གཟུགས་མེད་ཉེར་
འགྲོ་ཕྱེད་འཕར་རྩི་བའི་གནས་མེད་ཚུལ་ཡོད་པའི་ཕྱིར། གསུམ་པའི་མཚན་ཉིད་ནི། གཟུགས་
སུ་ཉེར་འགྲོ་གང༌། གཟུགས་ཀྱི་སྐྱེ་སྲིད་བཞི་ཕན་ཆད་བླངས་ནས་གནས་གཙང་གི་རྟེན་ལ་
འདའ་ངེས་སོ། །འདི་གསུམ་ལ་མིའི་རྟེན་ཅན་དགོས་ཏེ། རྟེན་དེ་ལ་བསམ་གཏན་སྤེལ་
སྒོམ་གསར་དུ་ཐོབ་པའི་ཁྱབ་པ་གང་ཞིག །དེ་ལ་མི་དགོས་པའི་ཕྱིར། དང་པོ་གྲུབ་སྟེ།
མཛོད་འགྲེལ་ལས། འཕར་བ་ཞེས་བྱ་བ་ནི། འདིར་བསམ་གཏན་རྣམས་སྤེལ་ནས། ཞེས་
དང༌། ཐེམ་སྐས་ལས། འཕར་བ་གསུམ་གྱིས་དང་པོར་འདོད་པའི་མིའི་རྟེན་ལ་གནས་
གཙང་མར་སྐྱེ་བའི་རྒྱུ་བསམ་གཏན་བཞི་བ་སྤེལ་མར་བསྒོམ་པ་ཡིན་ལ། ཞེས་གསུངས་
པའི་ཕྱིར། གཉིས་པ་གྲུབ་སྟེ། མཛོད་འགྲེལ་ལས། དང་པོར་འདོད་པའི་ཁམས་སུ་གླིང་
གསུམ་དག་ཏུ་སྤེལ་བར་བྱེད་ལ། ཕྱིས་ནི་ཉམས་པས་གཟུགས་ཀྱི་ཁམས་སུ་སྤེལ་བར་བྱེད་
དོ༑ ༑ཞེས་གསུངས་པའི་ཕྱིར། སྤེལ་སྒོམ་སྒོམ་ཚུལ་བྱེ་སྨྲས། བསམ་གཏན་བཞི་བའི་
དངོས་གཞི་ཟག་མེད་རྒྱུན་ལྡན་སྐད་ཅིག་མ་གསུམ། དེ་ནས་ཟག་བཅས་རྒྱུན་ལྡན་དང་།
དེ་ནས་ཟག་མེད་རྒྱུན་ལྡན་ལ་འཇུག་ལ། དེ་བྱང་བ་དང༌། རྒྱུན་ཕྲི་ནས་ཟག་མེད་སྐད་
ཅིག་མ་གཉིས། དེ་ནས་ཟག་བཅས་སྐད་ཅིག་མ་གཉིས། དེ་ནས་ཟག་མེད་སྐད་ཅིག་མ་
གཉིས་ལ་འཇུག་པ་སྦྱོར་བ་ཡིན་ལ། དེ་ནས་ཟག་མེད་སྐད་ཅིག་མ་གཅིག དེ་ནས་ཟག་
བཅས་སྐད་ཅིག་མ་གཅིག དེ་ནས་ཟག་མེད་སྐད་ཅིག་མ་གཅིག་ལ་འཇུག་ཐུབ་པ་ན་གྲུབ་
པ་ཡིན་ཏེ། དུས་མཐའི་སྐད་ཅིག་མ་བསྲེ་ཐུབ་པའི་ཕྱིར་ཟེར་བ། མཛོད་འགྲེལ་དུ། ཞེས་
གྲགས་སྟེ། འདི་སྤེལ་བའི་སྦྱོར་བ་ཡིན་ལོ། །ཞེས་མ་རངས་པ་བྱས་ནས། དེ་ཉིད་ལས།
སངས་རྒྱས་མ་གཏོགས་པས་སྐད་ཅིག་མ་སྤེལ་བར་མི་ནུས་ཏེ། དེའི་ཕྱིར་རྒྱུན་ཆགས་གསུམ་
ལ་ཇི་སྲིད་འདོད་པར་སྙོམས་པར་འཇུག་པས་རྫོགས་པ་ཡིན་ནོ་ཞེས་བྱ་བར་ལྟའོ། །ཞེས་

འགྲེལ་མཆན་སྐབས་དང་པོ། 200 རྣམ་མཁྱེན།
པ་ལྟར། དུས་མཐའི་སྐད་ཅིག་མ་སངས་རྒྱས་མ་གཏོགས་པས་སྤེལ་མི་ནུས་པས། སྤེལ་
གཞི་བྱ་རྫོགས་ཀྱི་སྐད་ཅིག་མ་ཟག་མེད་གཉིས་ཀྱི་བར་དུ་སྤེལ་ཆོས་བྱ་རྫོགས་ཀྱི་སྐད་ཅིག་
མ་ཟག་བཅས་ཀྱི་དངོས་གཞི་བཅུག་ནས་དཀྱུས་ཐོག་གཅིག་ལ་བར་མ་ཆད་པར་འཇུག་ནུས་
ཚེ་སྤེལ་སྒོམ་གྱི་ཏིང་ངེ་འཛིན་གྲུབ་པ་ཡིན་པར་བྱེ་སྨྲ་མ་གཏོགས་པ་མཐུན་ནོ། །དེ་ཡང་
མཛོད་ལས། དེ་ནི་རྣམ་པ་ལྔ་ཡི་ཕྱིར། །གནས་གཙང་སྐྱེ་བ་ལྔ་ཁོ་ན། །ཞེས་པ་ལྟར། གནས་
གཙང་ལྔར་སྐྱེ་བའི་ཕྱིར་རིམ་པ་ལྟར། ཆུང་ངུ་གསུམ་སྤེལ། འབྲིང་དྲུག་སྤེལ། ཆེན་པོ་
དགུ་སྤེལ། ཤིན་ཏུ་ཆེ་བ་བཅུ་གཉིས་སྤེལ། ཤིན་ཏུ་ཆེས་ཆེ་བ་བཅོ་ལྔ་སྤེལ་བ་ལྔ་སྒོམ་ལ།
དེ་ཡང་ཟག་མེད་ཟག་བཅས་ཟག་མེད། ཡང་ཟག་མེད་ཟག་བཅས་ཟག་མེད་དེ་དྲུག་སྤེལ་
ལ༑ སྤེལ་གཞི་ཟག་མེད་བཞི་དང་སྤེལ་ཆོས་ཟག་བཅས་གཉིས་ཡོད་ལ། དེ་བཞིན་དུ་བཅོ་
ལྔ་སྤེལ་ལ་སྤེལ་གཞི་བཅུ་དང་སྤེལ་ཆོས་ལྔ་ཡོད་པའི་བར་རོ། །གསེར་ཕྲེང་ལས། དེ་ལ་
གནས་གཙང་དུ་སྐྱེ་བའི་རྒྱུ་ནི་ཟག་བཅས་ཡིན་ཏེ། ཟག་མེད་ནི་སྲིད་པ་གཅོད་པས་སོ། །ཞེས་
པ་ལྟར། བྱེ་སྨྲའི་ལུགས་ལ་དེ་ལ་འཕེན་བྱེད་ལས་ཀྱང་བཞག་ཆོག་ལ། གོང་མའི་ལུགས་
ལ༑ འཇུག་ངོགས་ལས། ཟག་བཅས་ནི་འཇིག་རྟེན་པའི་དགེ་བ་དག་པ་བའི་བསམ་གཏན་
ཡིན་གྱི་གནས་གཙང་དུ་སྐྱེ་བ་འཕེན་བྱེད་ཀྱི་ལས་མ་ཡིན་ནོ། །ཞེས་པ་ལྟར་ཡིན་ཏེ། འཕགས་
ལམ་ཡིན་པའི་ཕྱིར་རོ། །འདི་ལྔ་གནས་གཙང་ལྔར་སྐྱེ་བའི་རྒྱུ་ཙམ་ཡིན་པས་དེ་དང་། དང་
པོར་ཐོབ་པའི་སྤེལ་སྒོམ་ལ་བཞི་བའི་དངོས་གཞི་དགོས་ལ། མཐོང་ཆོས་བདེར་གནས་དང་
ཉོན་མོངས་ཐག་བསྲིང་བའི་ཕྱིར་སྒོམ་པའི་དེ་ལ་བསམ་གཏན་བཞི་ཀའི་དངོས་གཞི་ཡོད་ལ།
སྒོམ་ཚུལ་ཡང་མཐར་ཆགས་དང་ཐོད་རྒལ་དུ་སྒོམ་པ་སོགས་ཡོད་དོ། །དེ་ཚངས་རིས་
སོགས་བསམ་གཏན་འོག་མ་གསུམ་དུ་སྐྱེས་ཚེ་གོང་མ་ཉམས་པར་གསུངས་པ། བཞི་བར་
སྐྱེ་ཕྱིར་སྒོམ་པའི་སྤེལ་སྒོམ་ཉམས་པ་ཡིན་གྱི། དང་པོའི་དངོས་གཞིའི་སེམས་རྟེན་བྱས་
པའི་དེ་ཉམས་མི་དགོས་སོ། །འོན་ཀྱང་དེ་ཚེ་བཞི་བའི་དངོས་གཞི་ཟག་མེད་མི་ཉམས་ཀྱང་།

འགྲེལ་མཆན་སྐབས་དང་པོ། 201 རྣམ་མཁྱེན།
སྤེལ་གཞི་ཟག་མེད་དེ་སྤེལ་ཆོས་ཉམས་པའི་སྟོབས་ཀྱིས་སྤེལ་སྒོམ་གྱི་ཏིང་ངེ་འཛིན་མ་ཡིན་
པར་འགྱུར་གྱི་དངོས་གཞི་མ་ཡིན་པར་མི་འགྱུར་རོ། །དེ་མིའི་རྟེན་ལ་སྒོམ་ཚེ་འབྲས་བུ་
ཆེ་བར་འཕེན་བྱེད་དེ་གནས་གཙང་སྐྱེ་བ་འཕེན་བྱེད་དུ་བསྒྱུར་ཟིན་པས། གོང་མ་བའི་རྒྱུད་
ཀྱི་དེ་དག་གནས་གཙང་སྐྱེ་བ་འཕེན་བྱེད་ཀྱི་ལས་ལ་གསོས་འདེབས་བྱེད་ཙམ་ལས་བསྒྱུར་
བྱེད་མིན་ནོ། །ཕྱིར་མི་འོང་གིས་སྤེལ་སྒོམ་ཐོག་མར་སྒོམ་པ་ལ་གནས་གཙང་དུ་སྐྱེ་ཕྱིར་
བསྒོམ་དགོས་སམ་སྙམ་སྟེ། སྲིད་རྩེའི་མཐར་ཐུག་འགྲོའི་མི་སྒོམ་པའི་རྒྱུ་མཚན་ཡོད་པའི་
ཕྱིར། སྲིད་རྩེ་མཐར་ཐུག་འགྲོའི་མཚན་ཉིད་ནི། འདོད་པ་འདིར་བསམ་གཏན་སྤེལ་སྒོམ་
མི་སྒོམ་པར་ཚེ་འཕོས་ནས་གཟུགས་ཀྱི་སྐྱེ་སྲིད་བཞི་ཕན་ཆད་བླངས་ནས་གནས་གཙང་དུ་
མི་སྐྱེ་བར་གཟུགས་མེད་དུ་སྐྱེས་ནས་མྱང་འདས་མངོན་དུ་བྱེད་ངེས་ཀྱི་འདོད་རྟེན་ཅན་གྱི་
ཕྱིར་མི་འོང་ངོ་། །འཕར་བ་གསུམ་ལ་གནས་གཙང་ལྔར་འདའ་ངེས་ལྔ་དང་། སྲིད་རྩེ་
འགྲོ་ལ་གཟུགས་མེད་བཞིར་འདའ་ངེས་བཞི་ཡོད་དོ། །ཁོ་ན་རེ། འོག་མིན་འགྲོ་ལ་གཟུགས་
ཁམས་གནས་རིགས་བཅུ་དྲུག་གི་རྟེན་ལ་འདའ་ངེས་ཡོད་པར་ཐལ། དེ་ཉིས་སྟོང་ལྔ་བརྒྱ་
གོ་གཉིས་འབྱེད་ཚུལ་ཡོད་པའི་ཕྱིར་ན་མ་ཁྱབ་སྟེ། དེ་སྤྱིར་བར་འདའ་བ་སོགས་ལྔའི་དབྱེ་
བ་ཡིན་ཏེ། རང་འགྲེལ་ལས། གནས་གཅིག་ན་རིགས་དྲུག་གོ །ཞེས་པ་ལ། གནས་སམ་
རྟེན་གྱིས་གཟུགས་ཁམས་གནས་རིགས་བཅུ་དྲུག་གི་རྟེན་ཅན་བཅུ་དྲུག རིགས་ཀྱིས་དྲུག
ཆགས་བྲལ་གྱིས་རང་སའི་འཆིང་བ་ཀུན་ལྡན་ནས་བརྒྱད་པ་ལ་ཆགས་བྲལ་བྱས་པའི་བར་
དགུ །དབང་བོས་གསུམ་ཕྱེ་བར་གསུངས་པའི་ཕྱིར། གལ་ཏེ་གཟུགས་སུ་ཉེར་འགྲོ་ལྔ་ལ་
སྦྱར་ན། རེ་རེ་ལ་གཟུགས་ཁམས་གནས་རིགས་བཅུ་དྲུག་ཏུ་སྐྱེས་ནས་འདའ་བ་བཅུ་དྲུག་
ཅེས་སྦྱར་དགོས་པའི་ཕྱིར་རོ། །དེས་ཁམས་གོང་ན་རིགས་དྲུག་ཡོད་པར་བསྒྲུབ་ཚུལ་ཡོད་
པའི་ཕྱིར། མཆིམས་མཛོད་ལས། གང་དག་འོད་གསལ་མན་ཆད་དུ་རིམ་གྱིས་སྐྱེས་ནས་
དེའི་རྟེན་ལ་དགྲ་བཅོམ་ཐོབ་པ་ལ་སོགས་པའང་ཡོད་པར་རིགས་པའི་ཕྱིར། འདི་གསུམ་

འགྲེལ་མཆན་སྐབས་དང་པོ། 202 རྣམ་མཁྱེན།
དུ་ངེས་པ་ནི་མ་ཡིན་པར་གསལ་ལོ། །ཞེས་གསུངས་ཀྱང༌། མཛོད་ལས། བསམ་གཏན་
སྤེལ་ན་འོག་མིན་འགྲོ། །ནས། གཞན་སྲིད་རྩེ་མོར་འགྲོ། །ཞེས་དང༌། གསེར་ཕྲེང་ལས།
འདི་ལ་རྒྱུའི་སྒོ་ནས་བསམ་གཏན་སྤེལ་མ་སྤེལ་དང༌། འབྲས་བུའི་སྒོ་ནས་འོག་མིན་དང་
སྲིད་རྩེར་འགྲོ་བ་གཉིས་སོ། །ཞེས་དང༌། ཐེམ་སྐས་ལས། འཕར་གསུམ་འགྲོ་ལས་གཞན་
པའི་འོག་མིན་འགྲོ་ནི། མཁས་པའི་གཞུང་ལུགས་གང་ལས་ཀྱང་མི་འབྱུང་བའི་ཕྱིར་རོ།།
ཞེས་པས་དེ་བཀག་པ་ཡིན་ནོ། །བརྒྱ་བྱིན་གྱིས་སྨོན་ལམ་ལྟར་ཉན་ཐོས་ལྷག་མཐོང་སྤྱད་
པ་རྣམས་ཕལ་ཆེར་གནས་གཙང་དུ་སྨོན་ལམ་འདེབས་སམ་སྙམ་མོ། །མཐོང་ལམ་ཐོབ་
པའི་རྟེན་དེ་ལ་ཕྱིར་མི་འོང་ཐོབ་པ་གང་ཞིག ཚེ་འཕོས་ནས་སྲིད་པ་གཞན་གྱིས་བར་མ་ཆོད་
པར་གཟུགས་མེད་དུ་སྐྱེས་ནས་མྱང་འདས་མངོན་དུ་བྱེད་ངེས་ཀྱི་འདོད་རྟེན་ཅན་གྱི་ཕྱིར་
མི་འོང་དེ། གཟུགས་མེད་ཉེར་འགྲོའི་ཕྱིར་མི་འོང་གི་མཚན་ཉིད། དབྱེ་ན། སྐྱེས་འདའ་
བ་གསུམ། གོང་འཕོ་དང་བཞི་ཡོད་ལ། གོང་འཕོ་ལ་ཕྱེད་འཕར་རྩི་བའི་གནས་མེད་པས།
འཕར་བ་དང་གནས་ཐམས་ཅད་དུ་འཆི་འཕོ་གཉིས་ཡོད་དོ། །དོན་གཟུགས་སུ་ཉེར་འགྲོ་
དང་ཕལ་ཆེར་འདྲའོ། །གཟུགས་གཟུགས་མེད་ཉེར་འགྲོ་གཉིས་ལ་འདོད་པའི་རྟེན་ཅན་གྱིས་
ཁྱབ་ཀྱང་འདའ་བ་བཞི་དང་གོང་འཕོ་ལྔ་ལ་མ་ཁྱབ་སྟེ། གསེར་ཕྲེང་ལས། འདའ་བ་བཞི་
དང་གོང་འཕོ་སྟེ་ལྔ་ལ་ནི་གོང་མའི་རྟེན་ཅན་ཀྱང་ཡོད་ལ། ཉེར་འགྲོ་གཉིས་ལས་ཕྱེ་བའི་
དེ་དག་ནི་འདོད་རྟེན་པའོ། །ཞེས་གསུངས་པའི་ཕྱིར། བར་དོའི་རྟེན་ལ་འདའ་ངེས་ཀྱི་ཕྱིར་
མི་འོང་ཡིན་ན་བར་འདའ་བ་དང་། སྐྱེ་སྲིད་ཀྱི་རྟེན་ལ་འདའ་ངེས་ཡིན་ན། སྐྱེ་འདའ་བ་
ཡིན་པས་ཁྱབ། གཟུགས་གཟུགས་མེད་ཀྱི་ཉེར་འགྲོའི་གོང་འཕོ་གཉིས་དང་རྒྱུད་གཅིག་པའི་
ཕྱིར་མི་འོང་ལ་གོང་འཕོས་ཁྱབ་པས། གོང་འཕོ་དང་སྐྱེ་འདའ་བ་གཉིས་མི་འགལ་ལོ། །འགོག་
སྙོམས་ཐོབ་པའི་ཕྱིར་མི་འོང་དེ། ཕྱིར་མི་འོང་ལུས་མངོན་བྱེད་ཀྱི་མཚན་ཉིད། དེ་ལ་
མཐོང་ཆོས་ཞི་གཟུགས་གཟུགས་མེད་ཉེར་འགྲོ་སོགས་ཡོད་དེ། འགོག་སྙོམས་དང་ངོར་

འགྲེལ་མཆན་སྐབས་དང་པོ། 203 རྣམ་མཁྱེན།
གསར་ཐོབ་ལ་མིའི་རྟེན་དགོས་ལ། ཉམས་པ་བྱེ་སྨྲས་གཟུགས་ཁམས་དང༌། གོང་མས་
གཟུགས་མེད་རྟེན་ལ་ཡང་མངོན་དུ་བྱེད་པ་ཡོད་པར་འདོད་དོ། །བཞི་བ་དགྲ་བཅོམ་བཤད་
པ་ལ། ཞུགས་པ་དང༌། འབྲས་གནས་གཉིས། དང་པོའི་མཚན་ཉིད་ནི། གོང་མའི་ཆ་
མཐུན་ལྔ་སྤངས་པའི་རབ་ཏུ་ཕྱེ་བའི་དགེ་སྦྱོང་ཚུལ་གྱིས་འབྲས་བུ་ཐོབ་ཕྱིར་དུ་གཙོ་བོར་བརྩོན་
བཞིན་པའི་གང་ཟག་གོ །གོང་མའི་ཆ་མཐུན་ལྔ་ནི། གཟུགས་གཟུགས་མེད་ཀྱི་འདོད་ཆགས་
གཉིས། གོང་མའི་སས་བསྡུས་ཀྱི་རྒོད་པ་དང༌། ང་རྒྱལ་དང༌། མ་རིག་པ་དང་ལྔའོ། །རབ་
ཕྱེ་སྨྲས་པས་ཚོགས་སྦྱོར་བ་སོགས་ཀྱང་གཅོད་དེ། ཉན་ཐོས་སློབ་པ་ཐམས་ཅད་ཉོན་སྒྲིབ་
སྤངས་ཕྱིར་གཙོ་བོར་བརྩོན་བཞིན་པ་ཡིན་པའི་ཕྱིར། དེས་ན་འཇུག་ངོགས་ལས། འབྲས་
བུ་དང་པོ་གསུམ་གང་རུང་གི་ཆེད་དུ་མ་ཡིན་པར་ཞེས་སྦྱར་རོ། །དབྱེ་ན། རིམ་གྱིས་པ་
དང་། གཅིག་ཅར་པའི་ཞུགས་པ་གཉིས། ས་མཚམས་བསམ་གཏན་དང་པོའི་སྒོམ་སྤང་
དང་པོ་སྤོང་བའི་སྦྱོར་བའི་ལམ་ཐོབ་པ་ནས། དགྲ་བཅོམ་ཐོབ་ཁའི་བར་རོ། །རྡོར་ཏིང་
ལྔ་བརྒྱ་དོན་དྲུག་སོགས་གཞན་དུ་བཤད་ཟིན་ཏོ། །ཀུན་བཏུས་པས། དགྲ་བཅོམ་ཞུགས་
པ་ལ་སྲིད་ཉོན་བརྒྱད་པ་སྤངས་ནས་དགུ་བ་སྤོང་ཕྱིར་བརྩོན་པ་དགོས་པར་འདོད་དོ། །གཉིས་
པ༑ དགྲ་བཅོམ་འབྲས་གནས་ཀྱི་མཚན་ཉིད་ནི། གོང་མའི་ཆ་མཐུན་ལྔ་སྤངས་པའི་རབ་
ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ལ་གནས་པའི་གང་ཟག་གོ །འདིའི་རབ་ཕྱེའི་སྨྲས་
པ་དེའི་སྒོ་ནས་འཇོག་པའི་དོན་ནོ། །དབྱེ་ན། སྤང་བྱ་སྤངས་པའི་སྒོ་ནས། རིམ་གྱིས་པ་
དང་། གཅིག་ཅར་བ་གཉིས་སླ་ལ། ཉོན་སྒྲིབ་ཙམ་སྤངས་པའི་ཤེས་རབ་ཀྱིས་རྣམ་གྲོལ་
དང༌། སྙོམས་འཇུག་གི་སྒྲིབ་པ་དང་གཉིས་ཀ་ལས་གྲོལ་བས་གཉིས་ཀའི་ཆ་ལས་གྲོལ་བའི་
དགྲ་བཅོམ་གཉིས་ཡོད་ལ། སྙོམས་འཇུག་གི་སྒྲིབ་པ་ལས་གྲོལ་ཚུལ་མངོན་གྱུར་ཉམས་
སྨོད་པར་བྱས་པ་སྟེ་གཞན་དུ་བཤད་ཟིན་ཏོ། །དེ་གཉིས་ལ་རྒྱན་མེད་རྒྱན་བཅས་ཀྱང་ཟེར་
བར་གསེར་ཕྲེང་ལས་སོ། །རིགས་ཀྱིས་ཕྱེ་ན། རིགས་དྲུག་སྟེ། སྒྲ་བཤད་ཉམས་པའི་

འགྲེལ་མཆན་སྐབས་དང་པོ། 204 རྣམ་མཁྱེན།
སྐལ་བ་ཅན་ཡིན་པས་ཉམས་པའི་ཆོས་ཅན་དང་། གསོད་ན་མི་ཉམས་ལ་མི་གསོད་ན་ཉམས་
པས་བདག་གསོད་པའི་ཆོས་ཅན་དང༌། སེམས་བསྲུང་ན་མི་ཉམས་ལ་མ་བསྲུང་ན་ཉམས་
པས་རྗེས་སུ་བསྲུང་བའི་ཆོས་ཅན་དང་། ཚེ་འདིར་ཉམས་བ་དང་དབང་བོ་འཕོ་བ་གང་ཡང་
མི་བྱེད་པས་གནས་པ་ལས་མི་བསྐྱོད་པ་དང་། ཚེ་འདིར་མི་ཉམས་ཡང་དབང་བོ་འཕོ་བས་
རྟོགས་བའི་སྐལ་པ་ཅན་དང་། དབང་རྣོན་ཚེ་འདིར་ཉམས་པ་དང་འཕོ་བ་གང་ཡང་མེད་
པས་མི་གཡོ་བའི་ཆོས་ཅན་ཟེར་བ་ཐམས་ཅད་མཐུན་ནོ། །བྱེ་སྨྲས་དབང་བོའི་ཁྱད་པར་
དང་པོ་ལྔ་དབང་རྟུལ་དང་དྲུག་པ་དབང་རྣོན་ཡིན་ལ། རིགས་ཀྱི་ཁྱད་པར་ཚེ་འདིར་དང་
པོ་ནས་རིགས་ངེས་ཡིན་པ་དང༌། ཕྱིས་སྦྱངས་ནས་དེའི་རིགས་སུ་གྱུར་བ་དང༌། ཉམས་
ནས་དེའི་རིགས་སུ་གྱུར་བ་གསུམ་ཡོད་པས། དང་པོ་རིགས་དྲུག་ཆར་ལ་ཡོད་ལ། གཉིས་
པ་ཕྱི་མ་ལྔ་ལ་དང༌། གསུམ་པ་དང་པོ་བཞི་ལ་ཡོད་དོ། །སྦྱོར་བའི་ཁྱད་པར། དང་པོ་
གཉིས་ནི་སློབ་བའི་གནས་སྐབས་ཁོ་ན་རྒྱུན་སྦྱོར་དང་གུས་སྦྱོར་གཉིས་ཀ་མེད་པ་དང་། གསུམ་
པ་ནི་རྒྱུན་སྦྱོར་ཙམ་དང༌། བཞི་བ་ནི་གུས་སྦྱོར་ཙམ་དང༌། ལྔ་བ་ནི་གཉིས་ཀ་ཡོད་པའི་
དབང་རྟུལ་དང་། དྲུག་པ་ནི་གཉིས་ཀ་ཡོད་པའི་དབང་རྣོན་ནོ། །གུས་སྦྱོར་ནི་བརྩོན་འགྲུས་
དྲག་པོ་དང༌། རྒྱུན་སྦྱོར་ནི་བརྩོན་འགྲུས་རྒྱུན་ཆགས་པར་གསུངས་སོ། །གང་ཟག་གང་
ལས། ཉམས་པའི་ཁྱད་པར་ནི། རིགས་དང་འབྲས་བུ་ཉམས་པ་གཉིས་ལས། རིགས་
དང་པོ་ཉམས་པའི་ཆོས་ཅན་དང༌། འབྲས་བུ་དང་པོ་རྒྱུན་ཞུགས་དང༌། ཐོད་རྒལ་བའི་
འབྲས་བུ་བར་བ་གཉིས་ནི་སོ་སོའི་དང་པོ་ཡིན་པས་དེ་དག་ལས་ཉམས་པ་མེད་ལ། རིགས་
བར་བ་བཞི་དང༌། འབྲས་བུ་རིམ་གྱིས་པའི་འབྲས་བུ་ཕྱི་མ་གསུམ་དང། ཐོད་རྒལ་བས་
རང་གི་འབྲས་བུ་གོང་མ་གཉིས་སམ་གཅིག་ལས་ཉམས་པ་ཡོད་དོ། །དེ་ཡང་དགྲ་བཅོམ་
ཐོབ་རྗེས་སུ་དབང་བོ་གང་སྦྱངས་པ་དེ་ལས་ཉམས་ཀྱི། དཔེར་ན་སློབ་ལམ་དུ་དབང་བོ་
སྦྱངས་ནས་རྗེས་སུ་བསྲུང་བའི་ཆོས་ཅན་དུ་གྱུར་བའི་དགྲ་བཅོམ་ལྟ་བུ་རྗེས་སུ་བསྲུང་བའི་

འགྲེལ་མཆན་སྐབས་དང་པོ། 205 རྣམ་མཁྱེན།
བར་དུ་ཉམས་ཆོག་ལ། དེ་ལས་ཉམས་པ་མེད་དེ། དེ་སློབ་མི་སློབ་ཀྱི་ལམ་གཉིས་ཀྱིས་
བརྟན་པར་བྱས་པའི་ཕྱིར་རོ། །མཛོད་འགྲེལ་དུ་ཉམས་པའི་ཆོས་ཅན་གྱི་དགྲ་བཅོམ་པ་ལ་
སོ་ན་གནས་བཞིན་དུ་ལྷག་མེད་དུ་འདའ་བ་དང༌། དབང་བོ་འཕོ་བ་དང༌། ཉམས་ནས་
སློབ་པར་འགྱུར་ངེས་གསུམ། ནས། རྟོགས་པའི་སྐལ་བ་ཅན་ལ་སྔ་མ་གསུམ་གྱི་སྟེང་རིགས་
འོག་མ་བཞིར་འགྱུར་ངེས་བཞི་སྟེ། བདུན་སོགས་ཡོད་པར་གསུངས་ནས། ཁམས་གསུམ་
ག་ན་དགྲ་བཅོམ་རིགས་དྲུག་ཡོད་པར་བཤད་དོ། །བྱེ་སྨྲས་དགྲ་བཅོམ་ཉམས་པ་ཡོད་པར་
མདོ་བཞིས་སྒྲུབ་པ་ལ་མདོ་སྡེ་བ་ཡན་ཆད་ཀྱིས་དེ་སློབ་པའི་སྐབས་ལ་དགོངས་པར་བཤད་
ཚུལ་དང་། འཇིག་རྟེན་པའི་སྒོམ་ལམ་གྱིས་འབྲས་བུ་བར་བ་གཉིས་ཐོབ་པ་ལས་ཉམས་
པ་ཡོད་པར། རྣམ་འགྲེལ་ལས། སྤངས་པ་བདེར་གཤེགས་ཁྱད་པར་གསུམ་ལྡན་དུ་གསུངས་
པ་སོགས་ཀྱིས་སྒྲུབ་ཚུལ་ཐེམ་སྐས་སུ་གསལ་བས་དེར་ལྟོས། མདོ་སྡེ་བ་ཡན་ཆད་ཀྱི་ལུགས་
ལ་དབང་བོ་རིགས་སྦྱོར་བའི་ཁྱད་པར་དང་པོ་གཉིས་ཕལ་ཆེར་འདྲ་ལ། གང་ཞིག་གང་ལས་
ཉམས་པའི་ཁྱད་པར། ཐེམ་སྐས་སུ་དགྲ་བཅོམ་ལས་ཉམས་པ་མེད་པར་མདོ་ལུང་གསུམ་
དང༌། རིགས་པ་ཉོན་མོངས་ཀྱི་ས་བོན་སྤངས་པས་སྒྲུབ་ནས། ཉམས་པའི་དོན་མཐོང་
ཆོས་བདེར་གནས་ལས་ཉམས་པ་ཡིན་པས། འདོད་ཡོན་གྱིས་དབྱེ་ན་བཅོས་སམ་མ་བཅོས་
ཀྱང་ངེས་པར་ཉམས་པ་དང་། འདོད་ཡོན་གྱིས་མྱོས་སམ་མ་མྱོས་ཀྱང་རང་མི་གསོད་ན་
ངེས་པར་ཉམས་པ་དང༌། འདོད་ཡོན་ལ་སེམས་མ་བསྲུང་ན་ཉམས་པ་དང༌། འདོད་ཡོན་
ལ་སེམས་མ་བསྲུང་ཀྱང་མི་ཉམས་ལ་དབང་བོ་མི་ཉམས་ལ་འཕོ་བ་དང་། ཉམས་མི་སྲིད་
ཀྱང་དབང་བོ་འཕོ་བའི་སྐལ་བ་ཅན་དང༌། དབང་བོ་རྣོ་བས་ཉམས་པ་མེད་པར་གསུངས་
སོ༑ ༑དེ་ལྟར་ན་ཚེ་འདིར་མཐོང་ཆོས་བདེར་གནས་ལས་ཉམས་པ་དང་པོ་གསུམ་ཁོ་ན་དང་།
རིགས་ལས་ཉམས་པ་གཉིས་པ་དང་གསུམ་པ་གཉིས་ལས་མེད་ལ། དབང་བོ་འཕོ་བ་བཞི་
བ་དང་དྲུག་པ་གཉིས་མ་གཏོགས་པ་བཞི་ལ་ཡོད་དོ། །མཛོད་འགྲེལ་ལས། ཁམས་གོང་

འགྲེལ་མཆན་སྐབས་དང་པོ། 206 རྣམ་མཁྱེན།
ན་བཞི་བ་དང་དྲུག་པ་གཉིས་ལས་མེད་པར་བཤད་པ། མདོ་སྡེ་བའི་ལུགས་དང༌། འཇུག་
ངོགས་ལས། ཐ་མ་གསུམ་ཁོ་ན་ཡོད་པར་བཤད་པ་གོང་མའི་ལུགས་ཡིན་ནམ་དཔྱད། དེ་
དག་ལས་དང་པོ་ལྔ་དུས་སྦྱོར་དང་དྲུག་པ་དུས་མི་སྦྱོར་དུ། འདོད་པ་མཐུན་ཀྱང༌། བྱེ་
སྨྲས་འཚོ་བའི་ཡོད་བྱད་དང་ལྡན་པ་དང་ལུས་ལ་ནད་མེད་པ་དང་། ཡུལ་མི་མཐུན་པ་མེད་
པའི་དུས་སུ་ཉོན་མོངས་སྤངས་པའི་རྣམ་གྲོལ་གནས་ཀྱི། འཚོ་བའི་ཡོ་བྱད་དང་བྲལ་བ་སོགས་
གསུམ་གྱི་ཚེ་ཉམས་པ་སྲིད་པས་དུས་སྦྱོར་དང༌། མཐུན་རྐྱེན་གསུམ་ཡོད་མེད་གང་གི་དུས་
སུ་ཡང་ཉམས་མི་སྲིད་པར་རྣམ་གྲོལ་གནས་པས་དུས་མི་སྦྱོར་ཟེར་ལ། མདོ་སྡེ་བ་ཡན་གྱིས་
མཐོང་ཆོས་བདེར་གནས་ཀྱི་ཏིང་ངེ་འཛིན་མངོན་དུ་གྱུར་བ་རྐྱེན་གསུམ་ལ་ལྟོས་པ་དུས་སྦྱོར་
དང་། མི་ལྟོས་པ་དུས་མི་སྦྱོར་དུ་འདོད་དོ། །མདོ་ལས། ཉམས་པའི་ཆོས་ཅན་མི་ཉམས་
པའི་ཆོས་ཅན་གཉིས་དང༌། འཆི་བར་སེམས་པའི་ཆོས་ཅན། ནས། མི་གཡོ་བའི་བར་ལྔ་
དང་། ཤེས་རབ་ཀྱིས་རྣམ་གྲོལ་དང་གཉིས་ཀའི་ཆ་ལས་གྲོལ་བ་སྟེ་མི་སློབ་པ་དགུ་ཡང་
གསུངས་སོ། །རང་རྒྱལ་དགྲ་བཅོམ་ལ་མི་གཡོ་བས་ཁྱབ་པར་འཇུག་ངོགས་ལས་གསུངས་
སོ༑ ༑མཛོད་ལས། སློབ་དང་འཕགས་མིན་རིགས་དྲུག་ལྡན། །ཞེས་པ་ལྟར། སློབ་པ་
འཕགས་པ་དང་སོ་སྐྱེ་ལ་ཡང་རིགས་དྲུག་ཡོད་པ་ཐམས་ཅད་མཐུན་ལ། སློབ་པ་མཐོང་
ཆོས་བདེར་གནས་དང་འབྲས་བུར་སྦྱར་ཆོག་ལ། མཐོང་ཆོས་བདེར་གནས་སོགས་མ་ཐོབ་
པའི་འཕགས་པ་དང་སོ་སྐྱེ་རིགས་ཙམ་གྱིས་སྦྱར་དགོས་པས། ཉམས་པའི་ཆོས་ཅན་གྱི་དོན་
ཉམས་ནས་དེར་གྱུར་བའམ། ཚེ་དེའི་དང་པོ་ནས་རིགས་ཐ་མ་ཡིན་པ་ལ་བྱེད་ཀྱི་ཚེ་དེར་
ཉམས་ནས་རིགས་དེར་གྱུར་མི་དགོས་ཏེ། དང་པོ་ནས་དེའི་རིགས་ཅན་ཡོད་པའི་ཕྱིར། བདག་
གསོད་པའི་ཆོས་ཅན་ནི། ཚེ་འདིར་བདག་གསོད་ན་རིགས་དེ་ལས་མི་ཉམས་མི་གསོད་ན་
ཉམས་པ་སོགས་རིགས་ལྷག་མ་རྣམས་ལ་ཡང་ཚེ་འདིར་སྦྱར་དགོས་ཏེ། ཐོག་མ་མེད་པ་
ནས་མི་གཡོ་བ་ཁོ་ནར་གནས་པ་སོགས་མི་སྲིད་པའི་ཕྱིར་ཏེ། དབང་རྣོན་མངལ་གྲིབ་སོགས་

འགྲེལ་མཆན་སྐབས་དང་པོ། 207 རྣམ་མཁྱེན།
ཀྱིས་སྒྲིབ་ཚེ་ཕྱི་མར་དབང་རྟུལ་དང་བླུན་པོར་གྱུར་བ་ཡོད་པའི་ཕྱིར། དེས་ན་མི་གཡོ་བ་
རིགས་ལས་ཉམས་པ་མེད་ཅེས་པ་དང༌། གནས་པ་ལས་མི་སྐྱོད་པ་དབང་བོ་འཕོ་བ་མེད་
པ་ཚེ་དེར་སྦྱར་ན་ཐེམ་སྐས་སོགས་ཀྱི་དགོངས་པར་འགྲོའོ། །འབྲས་བུ་བཞིར་འཇོག་པའི་
རྒྱུ་མཚན། མཛོད་ལས། འབྲས་བུ་བཞི་རྣམས་བཞག་པ་ནི། །རྒྱུ་ལྔ་དག་ནི་སྲིད་ཕྱིར་རོ།།
འབྲས་ལ་སྔོན་ལམ་བཏང་བ་དང༌། །གཞན་ཐོབ་པ་དང་ཟད་བསྡོམས་དང་། །ཤེས་པ་
བརྒྱད་ཚན་ཐོབ་པ་དང༌། །རྣམ་པ་བཅུ་དྲུག་ཐོབ་པའོ། །ཞེས་པ་ལྟར་རྒྱུ་མཚན་ཡང་དག་
ལྔས་བཞག་ལ། གོང་མའི་ལུགས་ལ་ཟད་པ་བསྡོམས་པའི་བཤད་པ་ཡང་མེད་ལ། མདོ་
ལས། འབྲས་བུ་བཞིར་བཞག་པའི་རྒྱུ་མཚན་མཐོང་སྤང་ཉོན་མོངས་སྤངས་ཙམ་གྱི་ཆ་ནས་
རྒྱུན་ཞུགས་དང༌། འདོད་པ་ལས་མྱུར་དུ་འདའ་དགོས་པས་འདོད་ཉོན་དྲུག་པ་སྤངས་པའི་
ཆ་ནས་ཕྱིར་འོང་དང༌། འདོད་ཉོན་དགུ་བ་སྤངས་པའི་ཆ་ནས་ཕྱིར་མི་འོང་དང༌། གོང་
མའི་ཆ་མཐུན་ལྔ་སྤངས་པའི་ཆ་ནས་དགྲ་བཅོམ་པའི་འབྲས་བུ་བཞག་པ། གསེར་ཕྲེང་རྣམ་
བཤད་གཉིས་ཀའི་དགོངས་པ་ཡིན་ལ། དེས་འབྲས་བུ་བཞིའི་མཚན་ཉིད་ཀྱང་ཤེས་ཤིང་
ཐབས་མཁས་ཀྱིས་བར་དུ་གྲོང་ཁྱེར་སྤྲུལ་བ་ལྟར་འཁོར་བ་ལས་མྱུར་དུ་གྲོལ་བའི་ཐབས་སོ།།
ངེས་འབྱེད་ཡན་ལག་བཤད་པ།
གཉིས་པ་གདམས་ངག་གི་དོན་བསྒོམས་པས་སྟོང་ཉིད་ལ་དམིགས་པའི་སྒོམ་བྱུང་
སྐྱེས་པའི་ཐོག་མ་སྦྱོར་ལམ་བཤད་པ་ལ། མདོར་བསྟན་དང༌། རྒྱས་བཤད་གཉིས། དང་
པོ་ལ་གསུམ་ལས། དང་པོ་མཚམས་སྦྱར་བ་ནི། སྤྱིར་ལམ་དང་ས་ལ་འཇུག་པའི་ལས་
དང་པོ་བ་གཉིས་ལས། འདིར་དང་པོ་ལམ་ལ་འཇུག་པའི་ལས་དང་པོ་བ་སྔར་བཤད་པ་
དེ་ལྟར་གདམས་ངག་ཐོབ་པ་སྟེ་དེའི་དོན་སྒོམ་པའི་ཚོགས་ལམ་པ་ལ། ཡང་དག་པའི་
དོན་ངེས་པས། རང་རྒྱུད་མཐོང་སྤངས་དང་འདྲེས་པར་གནས་པ་ལས་འབྱེད་པའི་མཐོང་

འགྲེལ་མཆན་སྐབས་དང་པོ། 208 རྣམ་མཁྱེན།
ལམ་དེའི་རྒྱུ་ཡིན་པས་ཡན་ལག་སྟེ་ཐེག་ཆེན་སྦྱོར་ལམ་འབྱུང་བས་ན། གདམས་ངག་
གི་རྗེས་སུ་ངེས་པར་འབྱེད་པའི་ཡན་ལག་འཆད་དོ། །གཉིས་པ་རྩ་བ་ལ། ཁྱད་ཆོས་
གང་གིས་ན། དམིགས་པ་དང་ནི་རྣམ་པ་དང༌། །རྒྱུ་དང་ཡོངས་སུ་འཛིན་པ་ཡིས།།
ཁྱད་པར་དུ་འཕགས་པ་ལ་དེར་མ་ཟད། ༼ཁ༽ཁྱད་གཞི་གང་ན། བྱང་ཆུབ་སེམས་དཔའ་
རང་གི་བརྙེས་པའི་ལམ་གཞན་ལ་བསྟན་ནས་སྡུག་བསྔལ་ལས་སྐྱོབ་པ་ཡི། །དྲོད་སོགས་
བཞི་བོ་རྣམས་སོ། །༼ཀ༽བདག་ཉིད་ཀྱི་གྲངས་ཇི་བཞིན་དུ། །གཟུང་འཛིན་གྱི་རྣམ་
རྟོག་བཞི་བོ་སྤང་བྱར་ལྡན་པ་ལ་བརྟེན་པ་དང༌། །ཆུང་དང་འབྲིང་དང་ཆེན་པོའི་དབྱེ་
བ་སྟེ་དྲུག་གོ་རྣམས་སོ། །༼ག༽གང་ལས་ན། ཉན་ཐོས་དང་བསེ་རུ་ལྟ་བུ་དང་ཚོགས་
སྤྱོད་པ་གཉིས་དང༌། །བཅས་པའི་དྲོད་སོགས་བཞི་བོ་དག་ལས་ཁྱད་པར་འཕགས་སོ།།
འདི་ལྟར་སྦྱར་བ་རྣམ་བཤད་དང་རྟོགས་སྣང་ལྟར་ཡིན་ལ། རྣམ་བཤད་ལས། སྒྲས་ཟིན་
ཚོད་ལྟར་ན་རྐང་བ་བར་བ་བཞི་ཁྱད་གཞི་དང༌། དང་པོ་གཉིས་ཁྱད་ཆོས་དང༌། ཐ་མ་
གཉིས་གང་ལས་ཁྱད་པར་དུ་འཕགས་པའི་དོན་བསྟན་ལ། ཞེས་པ་ལྟར། གསེར་ཕྲེང་དུ་
ཡང་གསུངས་ནས། ཉི་སྣང་ལས་ཁྱད་པར་རྣམ་པ་བཞིར་བརྗོད་པར་བྱ་བ་ཡིན་ཏེ། ཞེས་
པ་དྲངས་ནས་ཁྱད་པར་བཞི་བྱས་པ་ཉ་ཊི ཀ་ལྟར་ཡིན་ཏེ། ཉ་ཊི ཀ་ལས། ཨརྱ་ཡེ་ཤེས་
ཞབས་ལུགས་འདྲ་བར་སྣང་སྟེ། ཞེས་གསུངས་ལ། གསེར་ཕྲེང་དུ་སངས་རྒྱས་ཡེ་ཤེས་
ཀྱང་ངོ༌། །ཞེས་གསུངས་པའི་ཕྱིར། ཉི་སྣང་དུ་ཟློས་སྤོང་སྐབས་ཁྱད་ཆོས་དྲུག་གསུངས་
པ་ཡང༌། གསེར་ཕྲེང་ལས། དེས་ན་ཁྱད་པར་དུ་འཕགས་ཞེས་པ་ནི་མི་འདྲ་བའི་ཁྱད་པར་
ལ་བཤད་དེ། ཞེས་སྐབས་གཉིས་པའི་སྦྱོར་ལམ་དང་མི་འདྲ་བའི་ཁྱད་པར་དུ་གསུངས་ཤིང་།
འགྲེལ་བ་ཆེ་ཆུང་གཉིས་དག་སྙིང་ཟླ་འོད་བུད་དྷ་ཤྲི་རྣམས་ཁྱད་པར་ལྔར་བཞེད་ལ། རེད་
མདའ་བས་རྒྱན་སྣང་གི་དོན་རྟོག་པ་དོར་ནས་ཆུང་འབྲིང་གི་དབྱེ་བ་དང་ལྔར་འདོད་པ་བཀག་
ནས། དབྱེ་བ་འཕགས་གཞིར་བྱས་ལ། ཁ་ཅིག་ཐེག་པ་ཆེ་ཆུང་གི་སྦྱོར་ལམ་གཉིས་ཀྱིས་

རྣམ་མཁྱེན།
འགྲེལ་མཆན་སྐབས་དང་པོ། 209
རྟོགས་པ་དང་བྱེད་ལས་དང་ཡོངས་འཛིན་ལ་ཁྱད་པར་མེད་དོ་སྙམ་པ་བསལ་ཕྱིར། དམིགས་
རྣམ་གཉིས་ཀྱིས་རྟོགས་པ་དང༌། རྒྱུ་དང་རྟོག་པ་གཉིས་ཀྱིས་བྱེད་ལས་ཀྱི་ཁྱད་པར་བསྟན་
པར་བྱས་ནས། རྒྱན་སྣང་ལས། ཁྱད་པར་རྣམ་པ་ལྔའོ། །ཞེས་པ་ལྟར། ཁྱད་པར་ལྔ་
ལས། དབྱེ་བ་ཁྱད་ཆོས་མིན་པར་གསུངས་པ་བུ་ཉ་སོགས་ལྟར་བཀོད་པ་ཡིན་ལ། སངས་
རྒྱས་ཡེ་ཤེས་ཀྱིས་ཁྱད་པར་བཞི་འདོད་ཅེས་པ་ཚིག་ཟིན་དང་ལྔ་འདོད་ཅེས་པ་དོན་ཐོབ་ཡིན་
ནོ༑ ༑ཉི་སྣང་ལས། འཆད་པར་འགྱུར་བ་གཟུང་པ་དང་འཛིན་པའི། ནས། ཆེན་པོའི་
དབྱེ་བ་ཡང་སོ་སོར་བརྗོད་དགོས་སོ། །ཞེས་དང༌། ཟློས་སྤོང་སྐབས་སུ། དེ་དག་ནི་ཉན་
ཐོས་ལ་སོགས་པའི་ངེས་པར་འབྱེད་པའི་ཆ་དང་མཐུན་པ་རྣམས་ལས་ཁྱད་པར་རྣམ་པ་དྲུག་
གིས་ཁྱད་པར་དུ་འཕགས་པ་ཡིན་ཏེ། ཞེས་དང༌། རྒྱན་སྣང་ལས། དེ་བཞིན་དུ་ཇི་སྐད་
བཤད་པའི་རྣམ་པར་རྟོག་པ་དང་ལྡན་པ་ལ་བརྟེན་པ་འདི་དག་རེ་རེ་ཞིང་ཆུང་ངུ་དང་འབྲིང་
དང་ཆེན་པོའི་དབྱེ་བས་ཁྱད་པར་དུ་འཕགས་པར་ཡང་བརྗོད་པར་བྱ་བ་ཡིན་པས། ཞེས།
རྟོག་པ་དང་དབྱེ་བའི་ཁྱད་པར་གཅིག་ཏུ་བྱས་ནས་ལྔ་གསུངས་པས། སྔར་ལྟར་ཁྱད་པར་
དྲུག་བྱས་པ་འཕགས་སེང་གཉིས་ཀའི་དགོངས་པ་ཡིན་ནོ། །ཉི་སྣང་ལས། ཁྱད་པར་བཞི་
བྱས་པ་རྩ་བའི་རྐང་བ་དང་པོ་གཉིས་ཀྱི་དངོས་བསྟན་ཙམ་ཡིན་ནོ། །དེས་ན་རྣམ་བཤད་
ལས། ཆུང་འབྲིང་ཁྱད་ཆོས་སུ་འགྱུར་བའི་རྒྱུ་མཚན་ནི། ཐེག་པ་ཆེན་པོའི་ལམ་གྱི་ལུས་
ཡོངས་སུ་རྫོགས་པ་གོང་ནས་གོང་དུ་འཕེལ་ཞིང་གསོ་བར་བྱེད་པ་ནི་ཁྱད་ཆོས་བླ་ན་མེད་
པའོ། །ཞེས་པ། རྗེ་བཙུན་གྱི་མན་ངག་ཀྱང་ཡིན་པ་འདྲའོ། །ཞེས་བྱ་བ་གསུངས་ཏེ།
གསུམ་པ་འགྲེལ་བ་ལ། དམན་པའི་སྦྱོར་ལམ་ལས་ཁྱད་ཞུགས་པར་བསྒྲུབ་པ་དང་། དམིགས་
པ་བཅུ་གཉིས་བཞིར་བསྡུ་བ་གཉིས།

འགྲེལ་མཆན་སྐབས་དང་པོ། 210 རྣམ་མཁྱེན
དམན་པའི་སྦྱོར་ལམ་ལས་ཁྱད་ཞུགས་པར་བསྒྲུབ་པ།
དང་པོ་ལ་གཉིས། ཁྱད་པར་འཕགས་ཚུལ་དང༌། དེའི་རྒྱུ་མཚན་ནོ། །དང་པོ་
ནི༑ ཁྱད་གཞིའི་ངོ་བོ་ནི། རྒྱུའི་ཁྱད་པར་བྱང་ཆུབ་སེམས་དཔའ་རྣམས་ཀྱི་ཐོས་པ་
ལ་སོགས་པས་བསམ་པས་རབ་ཀྱི་མཐར་ཕྱིན་པ་ཐོབ་པ་ཐར་པའི་ཆ་དང་མཐུན་པར་
གྱུར་བའི་དད་པ་ལ་སོགས་པས་བརྩོན་འགྲུས་དང་དྲན་པ་དང་ཏིང་ངེ་འཛིན་དང་ཤེས་རབ་
ལྔའི་མཚན་ཉིད་ཀྱི་སྟེ་ངོ་བོར་གྱུར་བའི་ཡོན་ཏན་གོང་དུ་འགྲོ་བའི་རྒྱུ་བྱེད་པས་དགེ་བའི་
རྩ་བ་ལས་སྐྱེ་བ་དང་། དེའི་འོག་ཏུ་གསེར་ཕྲེང་ལྟར་དམིགས་རྣམ་དང་། རྣམ་བཤད་
དང་རྟོགས་སྣང་ལྟར་ན་འབྲས་བུའི་ཁྱད་པར། བདེན་པ་བཞི་མངོན་སུམ་དུ་རྟོགས་པའི་
མཐོང་ལམ་དང་དམིགས་རྣམ་མམ་དེ་སྐྱེ་བདང་རྗེས་སུ་མཐུན་པའོ། །༼ཁ༽དེ་ལ་དབྱེ་
ན༑ ངེས་པར་འབྱེད་པའི་ཆ་དང་མཐུན་པ་བཞི་བོ་ངོ་བོའི་ཁྱད་པར། སྟོང་ཉིད་ལ་
དམིགས་པའི་༼ག༽འཇིག་རྟེན་པའི་བསྒོམས་པ་ལས་བྱུང་བ་སྟེ་ཁྱད་པར་གསུམ་ལྡན་
ནོ༑ ༑༼ཀ༽དྲོ་བར་གྱུར་པ་ཞེས་བྱ་བའི་དགེ་བའི་རྩ་བ་དང་། དེའི་འོག་ཏུ་རྩེ་མོར་
གྱུར་བ་དང༌། དེའི་འོག་ཏུ་བཟོད་པར་གྱུར་བ་དང༌། དེའི་འོག་ཏུ་ཆོས་ཀྱི་མཆོག་
ཅེས་བྱ་བ་རྣམས་སོ། །ཁྱད་ཆོས་གང་གིས་འཕགས་ན། རྒྱུད་གཅིག་པའི་དབང་དུ་བྱས་
པ་ཐོག་མཐའ་བར་གསུམ་དུ་ཆུང་ངུ་ལ་སོགས་པའི་རིམ་གྱིས་སྐྱེ་བས་སམ། རྒྱུད་ཐ་
དད་པའི་དབང་དུ་བྱས་པ་བྱང་ཆུབ་སེམས་དཔའ་དང་འབྲེལ་བའི་དབང་བོ་རྟུལ་པོ་ལ་
སོགས་པ་གང་ཟག་གི་བྱེ་བྲག་གིས་ཆུང་ངུ་དང་འབྲིང་དང་ཆེན་པོའི་དབྱེ་བ་སྣ་ཚོགས་
པ་ནི། རྒྱས་བཤད་དུ་འཆད་པར་འགྱུར་བ་དང་ཞེས་པ་དགོས་པར་རྟོགས་སྣང་དུ་གསུངས་
ལ༑ རྣམ་བཤད་ལས་ཁྱད་གཞི་ལ་སྦྱར་ནས། ཡང་ན་ཁྱད་ཆོས་སུ་སྦྱར་ལ་བཤད་དོ། །ཞེས་
གསུངས་པས་གཉིས་ཀར་སྦྱར་ཆོག་གོ།དམིགས་པའི་ཁྱད་པར་གྱི་ངོ་བོ་ཉིད་ནི། །བདེན་

རྣམ་མཁྱེན།
འགྲེལ་མཆན་སྐབས་དང་པོ། 211
པ་བཞིའི་དངོས་པོ་སྟེ་མི་རྟག་སོགས་བཅུ་དྲུག་གིས་ཁྱད་པར་དུ་བྱས་པ་ལ་དམིགས་པའི་
ཡེ་ཤེས་དང་། རྣམ་པའི་ཁྱད་པར་ནི། གཟུགས་སོགས་བདེན་པར་འཛིན་པའི་ཆོས་སུ་
ལྟ་བའི་གཉེན་པོ་ཉིད་ཀྱིས་ན་དམིགས་པ་མི་རྟག་སོགས་བདེན་པར་མངོན་པར་ཞེན་པ་
མེད་པ་ལ་སོགས་པས་སྒྱུ་མ་ལྟ་བུའི་རྣམ་པར་ཞུགས་པའི་ཡེ་ཤེས་དང༌། རྒྱུའི་ཁྱད་པར་
ནི༑ ཐེག་པ་གསུམ་ཆར་གྱི་རྟོགས་པའི་རིགས། རྣམ་རྫོགས་ཀྱི་སྐབས་ལྟར་རྫོགས་པར་
སྒོམ་པའི་མཐོང་ལམ་སོགས་ཀྱི་རྒྱུའི་ངོ་བོ་བྱེད་པ་དང༌། ཡོངས་འཛིན་གྱི་ཁྱད་པར་ནི།
དགེ་བའི་བཤེས་གཉེན་འཚང་རྒྱ་བའི་ཐབས་ལ་མཁས་པའི་མཚན་ཉིད་ཅན་གྱིས་སངས་
མ་རྒྱས་ཀྱི་བར་དུ་སྲིད་ཞིའི་མཐར་ལྟུང་བ་ལས་ཡོངས་སུ་འཛིན་པ་དང་ལྡན་པ་དང་། སྤང་
བྱ་རྣམ་རྟོག་ལྡན་ཚུལ་གྱི་ཁྱད་པར་ནི། རྩེ་སྦྱོར་གྱིས་བསྡུས་པའི་མཐོང་བ་དང་སྒོམ་པས་
སྤང་བར་བྱ་བའི་གཟུང་བ་དང་འཛིན་པའི་རྣམ་པར་རྟོག་པ་རྣམ་པ་བཞི་བོ་རྒྱས་བཤད་
ནས་འཆད་པར་འགྱུར་བའི་ཚུལ་དང༌། གསེར་ཕྲེང་ལྟར་ན་རང་འབྲས་མཐོང་སྒོམ་
གྱི་སྤང་བྱར་ལྡན་པའི་དང༌། རྣམ་བཤད་ལྟར་ན་དྲོད་ཀྱིས་ཀུན་ཉོན་གཟུང་རྟོག་ཉམས་སྨད་
པ་ཙམ་དུ་རྟོག་པ་ཕྱི་མ་གསུམ་ལ་མི་ནུས་ཤིང་། རྩེ་མོས་གཉིས་པ་ཉམས་སྨད་ཙམ་དུ་ཕྱི་
མ་གཉིས་ལ་མི་ནུས་པ་སོགས་རྟོག་པ་བཞི་སྤང་དཀའ་སླས་རིམ་བཞིན་ཉམས་སྨོད་བྱེད་ཀྱི་
གཉེན་པོ་ཐོབ་པ་དང༌། རྟོགས་སྣང་ལྟར་ན་ཆོས་ཉིད་ཞེན་ཡུལ་དུ་བྱེད་ཀྱང་སྣང་ཡུལ་ལ་
བདེན་སྣང་ཡོད་པས་གཟུང་འཛིན་གྱི་རྟོག་པའི་ཟག་པ་དང་བཅས་པའི་འབྲེལ་བར་འབྱུང་
བ་ནི། རྒྱན་སྣང་ལས། རྩེ་མོའི་མངོན་པར་རྟོགས་པས་བསྡུས་པ་མཐོང་བ་དང༌། ནས།
འདི་དག་ཀུན་ནས་ཉོན་མོངས་པ་ལ་བརྟེན་པར་བརྗོད་པར་བྱའོ། །ཞེས། འདིར་བསྟན་
རྟོག་པ་རྩེ་སྦྱོར་གྱི་སྤོང་བར་གསུངས་པས། ལམ་རྐྱང་བ་འདོད་པ་སོགས་ཀྱིས་རྩེ་མོའི་སྐབས་
ཀྱི་ལམ་རྣམས་དག་ས་ཁོ་ནར་བཞག་པ་བཀག་ལ། ལྡན་ཚུལ་ཉོན་མོངས་བྱེད་དུ་ལྡན་པར་
གསུངས་པས། སངས་རྒྱས་ཡེ་ཤེས་གསེར་གླིང་བ་སོགས་དང་། བོད་ཀྱི་བུ་ཉ་སོགས་ཀྱིས་

འགྲེལ་མཆན་སྐབས་དང་པོ། 212 རྣམ་མཁྱེན།
རྟོག་པ་བཞི་སྦྱོར་ལམ་བཞི་དང་མཚུངས་ལྡན་གཟུང་བ་བདེན་སྟོང་དུ་རྟོགས་པ་སོགས་སུ་
འདོད་པའང་ཁེགས་ལ། རིན་ཆེན་བང་མཛོད་སོགས་སུ་རྒྱུད་གཅིག་ལ་ལྡན་པ་ལ་བྱས་པ།
ས་བོན་དང་མངོན་གྱུར་གང་ཡིན་དཔྱད་ནས་རྣམ་བཤད་དུ་བཀག་གོ །བུ་ཊིཀ་ལས། ད་
ལྟ་སྦྱོར་ལམ་གྱི་ངོ་བོར་གནས་པ་མ་འོངས་པ་ན་རང་གི་མཐོང་སྒོམ་གྱི་སྤང་བྱར་འགྱུར་བས་
ཁྱད་པར་འཕགས་ཏེ། ཞེས་པ། རྣམ་བཤད་ལས། མཐོང་ལམ་རྩེ་སྦྱོར་ལ་ཕན་གནོད་
གཉིས་ཀའི་གཞི་མཐུན་དུ་འགྱུར་བ་སོགས་ཀྱིས་བཀག་གོ།སྒོ་མང་ཡིག་ཆར་ཉམས་སྨད་
རྒྱུའི་དེ་མཐོང་སྤང་ལ་སྦྱར་བ། ཉི་སྣང་ལས། མཐོང་བའི་ལམ་གྱི་སྤང་བར་བྱ་བ་བཞི་
རྣམས་ཀྱི། ཞེས་པ་ལྟར་ཡིན་གྱི། འགྲེལ་བ་ཆེ་ཆུང་གཉིས་དང་རྣམ་བཤད་སོགས་མཐོང་
སྒོམ་གྱི་རྟོག་པ་གཉིས་ཀར་སྦྱར་བས། དེ་ལྟར་མངོན་གྱུར་བཞི་ཤས་ཆུང་ངུར་འགྱུར་བ་
ལ་བྱས་ན་རྣམ་བཤད་དང་མཐུན་ནོ། །ཁྱད་པར་དེ་དྲུག་གིས་ཉན་ཐོས་དང་ལ་སོགས་
པའི་རང་སངས་རྒྱས་དང་བཅས་པའི་དྲོ་བ་ལ་སོགས་པ་བཞི་ལས་ཁྱད་པར་དུ་འཕགས་
པ་ཡིན་ནོ། །གཉིས་པ་དེས་རྒྱུ་མཚན་ནི། ཉན་རང་དེ་དག་གི་དྲོ་བར་གྱུར་བ་ལ་སོགས་
པའི་དགེ་བའི་རྩ་བ་བཞི་བོ་རྣམས་ནི། ཉ་ཊིཀ་ལས། གསེར་གླིང་བས་ཉན་ཐོས་ཀྱི་ལུང་
ལས་ཞེས་པ་ནོར་བ་ཡིན། དེས་ན་ཐེག་ཆེན་གྱི་གཞུང་ལུགས་ཤིག་ལས་གསུངས་ཟེར་བ།
གསེར་ཕྲེང་ལས། ཐེག་དམན་གྱི་ལུང་ལས་དམན་པར་མ་གསུངས་ཀྱང་། དམིགས་རྣམ་
ལ་སོགས་པ་འདི་ལྟ་བུའོ་ཞེས་བཤད་པ་ཉིད་ཀྱིས་ཐེག་ཆེན་ལས་དམན་པར་གྲུབ་པ་ལ་དགོངས་
ནས་ཁྱད་པར་ལྔ་བྲལ་དུ་བསྟན་པར་གསུངས་སོ། །ཞེས་བཀག་གོ །ལུགས་ཏེ་ཉན་ཐོས་
ཀྱི་སྡེ་སྣོད་ལས་བདེན་བཞི་སོགས་ཀྱི་རང་མིང་ངམ་རང་ལྡོག་ནས་མ་དམིགས་པར་དེ་དག་
གི་མཚན་གཞི་གཟུགས་སུ་རུང་བ་ལ་སོགས་པའི་མཚན་ཉིད་ཀྱི་སྟེ་མཚན་ཉིད་ལྔས་མཚོན་
པའི་ཕུང་བོ་ལྔ་དང༌། ལས་ཉོན་གཉིས་དང༌། དེ་དག་འགོག་པ་དང༌། དེ་ཐོབ་བྱེད་ཀྱི་
ལམ་སྟེ་བདེན་བཞིའི་མིང་མ་བཏགས་པས་མཚན་གཞིའི་དངོས་པོའི་བདག་ཉིད་ཀྱི་བདེན་

འགྲེལ་མཆན་སྐབས་དང་པོ། 213 རྣམ་མཁྱེན།
པ་བཞི་དག་པ་བ་ལ་དམིགས་པ་དང༌། གང་ཟག་གི་བདག་ཏུ་ལྟ་བའི་གཉེན་པོ་ཙམ་
བྱེད་པ་ཉིད་ཀྱིས་མི་རྟག་པ་ལ་སོགས་པའི་རྣམ་པ་བཅུ་དྲུག་ཙམ་གྱི་རྣམ་པར་ཞུགས་པ་
དང༌། སྔ་མ་བདེན་བཞིའི་ཁྱད་ཆོས་མི་རྟག་སོགས་ལ་དམིགས་ནས་བདེན་མེད་ཀྱི་རྣམ་
པར་ཞུགས་པ་དང་། འདི་ནི་ཟག་བཅས་ཀྱི་ཕུང་བོ་ལྔ་སོགས་ལ་དམིགས་ནས་མི་རྟག་སོགས་
བཅུ་དྲུག་ཙམ་གྱི་རྣམ་པར་ཞུགས་པས་མཆོག་དམན་ཡོད་དོ། །ཉན་རང་རང་གི་ཐེག་པ་
སྟེ་རྟོགས་པའི་རིགས་ངེས་པ་རྟོགས་པ་སྟེ་རྫོགས་པར་ཐོབ་པ་ཁོ་ནས་ཆེད་དུ་དང་། འདིས་
ཉན་རང་རང་ལམ་དུ་རང་གི་རྟོགས་རིགས་རྫོགས་པ་ཡོད་པར་འགྲུབ་བོ། །དགེ་བའི་བཤེས་
གཉེན་གྱི་སྲིད་ཞིའི་མཐའ་ལས་ཡོངས་སུ་འཛིན་པ་དང་བྲལ་བ་དང་། རང་གི་བྱང་ཆུབ་
ཀྱི་གེགས་སུ་གྱུར་བའི་རྣམ་པར་རྟོག་པ་རྣམ་པ་བཞི་དང་རང་འབྲས་མཐོང་སྒོམ་གྱི་སྤང་
བྱར་མི་ལྡན་པའམ་སྤང་གཉེན་དུ་མི་ལྡན་པར་འབྱུང་ངོ་ཞེས་འབྱུང་བའི་ཕྱིར་རོ། །མདོར་
བསྡུས་ན་ཁྱད་པར་གསུམ་ལྡན་གྱི་ཐེག་ཆེན་སྦྱོར་ལམ་ཆོས་ཅན། ཐེག་དམན་སྦྱོར་ལམ་
ལས་ཁྱད་པར་ལྔའམ་དྲུག་གིས་འཕགས་ཏེ། ཐེག་དམན་སྦྱོར་ལམ་ཁྱད་པར་དེ་དག་དང་
བྲལ་བའི་ཕྱིར། ཞེས་པ་ཡིན་ལ། ཆུང་འབྲིང་སོགས་ཀྱི་དབྱེ་བ་དང་བྲལ་ཚུལ་དངོས་སུ་
བསྟན་མ་བསྟན་ཀྱང་གང་ཟག་གི་བདག་འཛིན་གྱི་གཉེན་པོ་ཙམ་བྱེད་པ་དང་། རང་གི་
ཐེག་པ་ཐོབ་པ་ཙམ་གྱི་རྒྱུ་བྱེད་པས། ངང་ཐུང་བས་སྐད་ཅིག་གི་དབྱེ་བ་མང་བོ་མེད་པ་
ཡང་བསྟན་སྙམ་ལ། རྟོགས་སྣང་དུ། ཚིག་འོག་མས་བསྟན་པར་བྱས་ནས། བྱང་སེམས་
ཐབས་ལ་མཁས་པས་རྒྱུའི་སྒོ་ནས་སོགས་དམིགས་ཚུལ་སྣ་ཚོགས་པའི་དབྱེ་བ་ཡོད་ལ། ཉན་
རང་གི་སྦྱོར་ལམ་ལ་དེ་འདྲ་བའི་དབྱེ་བ་མེད་ཅེས་གསུངས་སོ། །

འགྲེལ་མཆན་སྐབས་དང་པོ། 214 རྣམ་མཁྱེན།
དམིགས་པ་བཅུ་གཉིས་བཞིར་བསྡུ་བ་བཤད་པ།
གཉིས་པ་དམིགས་པ་བཅུ་གཉིས་བཞིར་བསྡུ་བ་ལ་བཞི། དངོས་དང༌། རྣམ་པ་
གཞན་གྱི་སྒོ་ནས་དམིགས་པ་དང༌། དེ་འདིར་དངོས་སུ་མི་སྟོན་པའི་རྒྱུ་མཚན་དང་། རྩོད་
པ་སྤོང་བའོ། །དང་པོ་ནི། བྱང་ཆུབ་སེམས་དཔའ་རྣམས་ཀྱི་ངེས་པར་འབྱེད་པའི་
ཆ་དང་མཐུན་པ་རྣམས་ནི་ཆོས་ཅན། (༣) ལམ་ཡོངས་རྫོགས་ཉམས་སུ་ལེན་པ་ལ་
ཐབས་མཁས་པའི་སྟོབས་ཀྱིས་བཟོད་འབྲིང་གི་སྐབས་ཁ་ཅིག་ཏུ་ནི་བདེན་མེད་རྟོགས་
པའི་ཡེ་ཤེས་སྒོ་གསུམ་དང་མཚན་དང་ཞིང་ལྔ་དག་པའི་རྒྱུའི་སྒོ་ནས་དང༌། ཆོས་མཆོག་
ཆུང་ངུའི་སྐབས་ཁ་ཅིག་ཏུ་ནི་དཔའ་བར་འགྲོ་བའི་ཏིང་ངེ་འཛིན་སོགས་སྒོམ་པ་ལས་འབྲས་
བུ་གཞན་དོན་འབད་མེད་ལྷུན་གྲུབ་ཏུ་འཇུག་པར་སྒོམ་པའི་སྒོ་ནས་དང་། བཟོད་ཆུང་གི་
སྐབས་ཁ་ཅིག་ཏུ་ནི་དོན་དམ་དུ་མེད་ལ་དེ་ཀུན་རྫོབ་ཏུ་ཡོད་པའི་ངོ་བོ་ཉིད་ཀྱི་སྒོ་ནས་དང་།
ལྷག་མ་དགུའི་སྐབསཁ་ཅིག་ཏུ་ནི་ཆོས་ཉིད་ཀྱི་རྣམ་པའི་སྒོ་ནས་བདེན་བཞི་ལ་དམི་གས་
པའི་ཕྱིར།(༡)རང་གི་འཛིན་སྟངས་ཀྱི་རྣམ་པ་ཇི་ལྟར་སྲིད་པ་བཞིན་བདེན་པ་བཞིའི་
དངོས་པོ་ལ་དམིགས་པ་ཡིན་ལ་སྟེ་ཡིན་ཏེ། (༣)འདི་ནི་གདུལ་བྱའི་བསམ་པའི་དབང་
གིས་མཉམ་བཞག་ཏུ་ཆོས་ཉིད་དང་རྗེས་ཐོབ་ཏུ་རྒྱུ་འབྲས་ངོ་བོ་གསུམ་གྱི་སྒོ་ནས་རྟོགས་ཚུལ་
སོ་སོར་སྦྱར་བ་ཙམ་ལས་བཅུ་གཉིས་པོ་ཐམས་ཅད་ན་ཐམས་ཅད་ལ་དམིགས་པ་ཡོད་པར་
རྣམ་བཤད་ལས་སོ། །འདི་དག་གསེར་གླིང་བས་ཀུན་འབྱུང་ལ་སྡུག་བསྔལ་གྱི་རྒྱུ་བྱེད་པ་
དང༌། སྡུག་བསྔལ་ལ་དེའི་འབྲས་བུར་དང༌། འགོག་པ་ལ་ཆོས་ཐམས་ཅད་ཀྱི་ངོ་བོ་ཉིད་
ཡིན་པས་དང༌། ལམ་ལ་ཆོས་ཉིད་ཀྱི་རྣམ་པའི་དམིགས་ཞེས་པ་དང༌། ཤེར་འབྱུང་གིས་
བདེན་པ་བཞི་ལ་རྟེན་འབྱུང་གི་མཚན་ཉིད་ཀྱི་རྒྱུ་དང༌། རྟོགས་བཞིན་པའི་འབྲས་བུ་དང་།
སྟོང་ཉིད་ཀྱི་མཚན་ཉིད་ཀྱི་ངོ་བོ་དང༌། ཐ་མི་དད་པའི་བདག་ཉིད་ཆོས་ཉིད་དེ་བཞི་ཞེས་

འགྲེལ་མཆན་སྐབས་དང་པོ། 215 རྣམ་མཁྱེན།
པ་དང་། ཚིག་གསལ་དུ་རྒྱུའི་སྒོ་ནས་ཐེག་པ་མ་ལུས་པའོ། །འབྲས་བུ་ནི་སངས་རྒྱས་ཀྱི་
མངོན་སུམ་པའི་རྒྱུར་གྱུར་བ་དང༌། ངོ་བོ་ཉིད་ནི་ཆོས་དབྱིངས་སུ་གནས་པ་དང༌། ཆོས་
ཉིད་ཀྱི་རྣམ་པ་ནི་ཆོས་དབྱིངས་དེ་ཀུན་རྫོབ་ཏུ་དམིགས་རྣམ་སོགས་ཀྱི་བྱེ་བྲག་དུ་མར་རྟེན་
འབྱུང་གི་མཐུའི་ཆེ་བ་ཡིན་ལ། ཐེག་ཆེན་འདིར་རང་བཞིན་གཅིག་སྣ་ཚོགས་སུ་འགྱུར་
བ་ནི་ཐབས་ལ་མཁས་པའི་མཐུའི་ཆེ་བ་ཡིན་ལ། སྣ་ཚོགས་གཅིག་ཁོ་ན་ལྟར་སྤྲོས་མེད་དུ་
འགྱུར་བ་ནི་ཆོས་དབྱིངས་ཀྱི་ཆེ་བའོ། །ཞེས་པ་རྣམས་སློབ་དཔོན་གྱི་དགོངས་པ་མིན་པ་
དང་། སྔ་མ་རྒྱན་སྣང་གི་དོན་ལོ་ཆེན་གྱིས་བཀོད་པ་ལྟར་ཡིན་པར་གསེར་ཕྲེང་ལས་གསུངས་
སོ༑ ༑གཉིས་པ་ནི། སྔ་མ་ཉན་ཐོས་ཀྱི་སྦྱོར་ལམ་བཞིན་དུ་མི་རྟག་སོགས་རྣམ་པ་གཞན་
གྱིས་ཀྱང་བདེན་པ་བཞི་ལ་ཀུན་ཏུ་དམིགས་སོ་ཞེས་བྱ་བར་ཤེས་པར་བྱའོ། །བུ་ཊིཀ་
ཏུ་སྦྱོར་ལམ་གྱི་རྣམ་པ་གཞན་གྱིས་ཀྱང་སྔ་མ་བཞིན་དུ་སྒོ་སྣ་ཚོགས་ནས་དམིགས་ཞེས། སྔ་
མ་དམིགས་ཚུལ་བཞི་དང་རྣམ་པ་སྦྱོར་ལམ་ལ་བྱས་པ་དང་། ཉ་ཊིཀ་ཏུ་བྱང་སེམས་སྦྱོར་
ལམ་བཞིན་དུ་རྣམ་པ་གཞན་མཐོང་སྒོམ་གྱིས་ཀྱང་ཟེར་བ་དང༌། གསེར་གླིང་བས་རྣམ་
པ་གཞན་མངོན་ཞེན་མེད་པར་སྦྱར་བ་སོགས་དོན་མིན་ནོ། །གསུམ་པ་ནི། འདིར་རྩ་བའི་
དོན་མདོར་བསྡུས་ཏེ་ཚིག་རྣམ་པར་བཀྲོལ་བ་ཙམ་དུ་བརྗོད་པར་འདོད་པས་དམིགས་
ཚུལ་གཞན་དེ་དག་དངོས་སུ་མ་སྤྲོས་སོ། །བཞི་པ་ནི། བདེན་བཞི་ལ་རྣམ་པ་མཐའ་ཡས་
པས་དམིགས་ན། མཛོད་ལས། དྲི་མེད་བཅུ་དྲུག་གཞན་རྣམས་མེད། །ཅེས་པ་དང་འགལ་
ལོ༑ ༑ཞེ་ན་སྐྱོན་མེད་དེ། རྒྱུ་མཚན་གང་གིས་ཕྱིར་ན་བདེན་བཞིའི་རྣམ་པ་རྫོགས་པར་
བསྒོམ་པ་འདི་ནི་ཐེག་ཆེན་གྱི་སྡེ་སྣོད་ཚད་མར་བྱས་པའི་རྣམ་པར་གཞག་པ་སྔ་མ་ཐེག་
དམན་ལས་གཞན་ཁོ་ན་ཡིན་ཏེ། དེའི་ཕྱིར་རྣམ་པ་བཅུ་དྲུག་ལས་མི་སྒོམ་པའི་ཐེག་པ་
གཞན་ལ་བརྟེན་ནས་ནི་སྐབས་འདིར་མ་ཟད་གོང་འོག་གང་དུ་ཡང་གཞུང་འདི་ལ་སུན་
འབྱིན་པ་བརྗོད་པར་མི་བྱའོ། །

འགྲེལ་མཆན་སྐབས་དང་པོ། 216 རྣམ་མཁྱེན།
སྦྱོར་ལམ་ལ་དོགས་པ་གཅད་པ།
སྦྱོར་ལམ་ནི། མཛོད་ལས་དང་པོ་གསུམ་གསར་སྐྱེ་མི་ཁོ་ན་ཕྱིས་འདོད་ལྷར་སྐྱེ་
བ་ཡོད་ལ། ཆོས་མཆོག་འདོད་ལྷའི་རྟེན་ལ་གསར་སྐྱེ་ཀྱང་ཡོད་པ་མཐོང་ལམ་དང་འདྲ་
ལ༑ སེམས་རྟེན་ནི། དངོས་བསྟན་གྱི་སྦྱོར་ལམ་བསམ་གཏན་ས་དྲུག་གང་རུང་དང་།
དབྱངས་སྒྲོག་དྲོད་རྩེ་གཉིས་འདོད་སེམས་ལ་རྟེན་པ་ཡོད་ཟེར། སྟོན་དང་བསེ་རུ་བྱང་ཆུབ་
པ༑ ༑བསམ་གཏན་མཐའ་རྟེན། ཞེས་པ་ལྟར། བྱང་སེམས་དང་བསེ་རུ་ལྟ་བུའི་སྦྱོར་
ལམ་མངོན་གྱུར་བ་བསམ་གཏན་བཞི་པ་ཁོ་ན་ལ་བརྟེན་པར་འདོད་དོ། །གོང་མའི་ལུགས་
ལ༑ རྣམ་བཤད་ལས། ཆོས་མཆོག་དངོས་སུ་སྐྱེ་བའི་རྟེན་མ་ཡིན་ཡང་། དྲོད་དང་རྩེ་མོ་
གཟུགས་ཁམས་པ་འགའ་ཞིག་ལ་ཡང་སྐྱེ་བར་མངོན་ནོ། །ཞེས་པར་བརྟེན་ནས། རྗེ་བཙུན་
པ་དང་བསོད་གྲགས་པས་གོང་མའི་རྟེན་ལ་ཆོས་མཆོག་སྐྱེ་བ་མེད་པར་གསུངས་ཀྱང་། སྒོ་
མང་ཡིག་ཆ་གསར་རྙིང་གཉིས་ཀར་གཟུགས་ཀྱི་རྟེན་ལ་སྐྱེ་བ་ཡོད་པར་ལྷའི་བུ་བློ་གྲོས་རབ་
གནོན་གྱིས་ཞུས་པའི་མདོ་དང༌། ལམ་ཤེས་ཀྱི་ཡན་ལག་གི་མདོས་བསྒྲུབས་ནས། རྣམ་
བཤད་ཀྱི་དེ་སྐྱེ་སླ་བའི་དབང་དུ་བྱས་པ་དང་། བསྡུ་བ་ལས་མི་སྐྱེ་བར་བཤད་པ་ཐེག་དམན་
གྱི་དབང་དུ་བྱས་པར་གསུངས་སོ། །སེམས་རྟེན་སྒོ་མང་ཡིག་ཆར། བསམ་གཏན་ས་དྲུག་
དང་འདོད་སེམས་ཡང་ཡོད་གསུངས་ལ། རྗེ་བཙུན་པ་དང་བསོད་གྲགས་པས། ཐེག་ཆེན་
སྦྱོར་ལམ་པ་དངོས་གཞི་ཐོབ་པས་ཁྱབ་པས། བསམ་གཏན་གྱི་དངོས་གཞི་ཙམ་ལས་ཉེར་
བསྡོགས་མེད་ཟེར། གསེར་ཕྲེང་ལས། ཁྱད་པར་དུ་གཟུགས་མེད་ཀྱི་རྣམ་ཐར་ཟད་པར་
འགོག་སྙོམས་རྣམས་ཀྱང་དེ་ལྟར་འགྱུར་བས་གཙོ་བོར་བསམ་གཏན་ས་དྲུག་གང་ཡང་རུང་
བ་ལ་བརྟེན་ནོ། །ཞེས་པ་ལྟར། སྟོང་ཉིད་རྟོགས་པའི་སྦྱོར་ལམ་མཉམ་བཞག་ཡེ་ཤེས་རྣམས་
བསམ་གཏན་ས་དྲུག་གང་རུང་དང་། སྤྱིར་ས་བཅུ་གཅིག་ཡོད་ཅེས་པ་གསེར་ཕྲེང་གི་དགོངས་

རྣམ་མཁྱེན།
འགྲེལ་མཆན་སྐབས་དང་པོ། 217
པར་འགྲོ་ལ། དོན་དམ་རྣམ་ཅན་གྱི་བསམ་གཏན་ས་དྲུག་སྦྱོར་ལམ་གྱི་ཐོག་མར་ཅིག་ཅར་
ཐོབ་པ་ཡོད་པར་མངོན་ལ། དོན་དམ་རྣམ་ཅན་གྱི་སྦྱོར་ལམ་ལ་གཟུགས་མེད་དངོས་གཞི་
ཡོད་མེད་དཔྱད། སྒོམ་བྱུང་གཙོ་བོར་གྱུར་ཀྱང་ཐོས་བསམ་ཡོད་པར་གསེར་ཕྲེང་དུ། ཀུན་
བཏུས་དང་ཆོས་ཉིད་རྣམ་འབྱེད་རྩ་འགྲེལ་གྱིས་བསྒྲུབ་ལ། རྣམ་བཤད་ལྟར་ན། ཐེག་ཆེན་
སྦྱོར་ལམ་གྱི་མཚན་ཉིད་ནི། ཐེག་ཆེན་གྱི་ཐར་ཆ་རྫོགས་རྗེས་ཀྱི་ཐེག་ཆེན་གྱི་བདེན་པ་མངོན་
རྟོགས་དང་རྗེས་སུ་མཐུན་པའི་ཐེག་ཆེན་གྱི་འཇིག་རྟེན་པའི་ལམ་བཞག་ཆོག་ལ། དྲོད་སོགས་
བཞིའི་མཚན་ཉིད་ནི། གསེར་ཕྲེང་དུ། མདོ་རྒྱན་ཀུན་བཏུས་གཉིས་ལྟར་རྒྱན་སྣང་དུ་གསུངས་
པའི་རྗེས་སུ་འབྲངས་ནས་སྣང་པ་ཐོབ་པའི་ཏིང་ངེ་འཛིན་དང་། སྣང་བ་མཆེད་པའི་དང༌།
དེ་ཁོ་ན་ཉིད་ཀྱི་ཕྱོགས་གཅིག་ལ་ཞུགས་པའི་དང༌། དེ་མ་ཐག་པའི་ཏིང་ངེ་འཛིན་ཞེས་མདོ་
རྒྱན་དང་སྦྱར་ཏེ། དང་པོ་གཉིས་དང་བཟོད་པ་དང་ཆོས་མཆོག་གསུམ་ལ་ཆོས་ལ་ངེས་
སེམས་ཀྱི་བཟོད་པ་ཆུང་འབྲིང་ཆེ་གསུམ་དུ་བཞག་པ་ནི། བུ་ཉ་གཉིས་ཀྱི་ཊིཀྐ་ལྟར་གསུངས་
པ་ཡིན་ལ། སྒོ་མང་ཡིག་ཆར་དེས་དགོངས་པར་བྱས་ནས། ཏིང་ངེ་འཛིན་དེ་དག་གི་དུས་
ཀྱི་ཆ་ནས་བཞག་པའི་ཐེག་ཆེན་གྱི་དོན་མངོན་རྟོགས་མཚན་ཉིད་དུ་བཞག་ལ། དོན་སྤྱིའི་
།སལ་སྣང་ཐོབ་ཚུལ་རྣམ་པཤད་ལྟར། ཚོགས་ལམ་གྱི་དུས་སུ་ཡུལ་ཡུལ་ཅན་གཉིས་གཉིས་
སྣང་རགས་པ་དང་བཅས་ནས་འབྲེལ་མེད་པ་ལྟ་བུར་སྣང་བ་དེ་སྒོམ་བྱུང་གིས་དཔྱད་སྟོབས་
ཀྱིས་ནུབ་ནས་ཡིད་ཀྱི་བརྗོད་པ་དོན་སྤྱིའི་གསལ་སྣང་དང་པོར་ཐོབ་པ་དྲོད་དུ་འཕོས་ཚད་
ཀྱང་ཡིན་ལ། སྣང་བ་མཆེད་པ་སྟེ་དོན་སྤྱིའི་གསལ་སྣང་ཆེ་ཆེར་འཕེལ་ནས་རྣམ་བྱང་གཟུང་
སྣང་ཡང་ཇེ་ཕྲ་བར་སོང་བ་ན་སྣང་བ་མཆེད་པ་དང་རྩེ་མོ་ཐོབ་ལ། ཡང་དཔྱད་སྟོབས་
ཀྱི་རང་གི་མཉམ་བཞག་གི་ངོར་གཟུང་བ་བདེན་སྣང་ཡོད་པ་མྱོང་སྟོབས་ཀྱིས་ངེས་མི་ནུས་
ཤིང༌། རྗེས་ཐོབ་ཏུ་ཡང་མཐོང་སྤང་གཟུང་རྟོག་མངོན་དུ་གྱུར་མི་ནུས་པའི་དོན་སྤྱིའི་གསལ་
སྣང་རབ་ཐོབ་པས་སེམས་སམ་འཛིན་པའི་སྣང་བ་ཕྱོགས་གཅིག་པའི་ཏིང་ངེ་འཛིན་ཐོབ་དུས་

འགྲེལ་མཆན་སྐབས་དང་པོ། 218 རྣམ་མཁྱེན།
བཟོད་པ་ཐོབ་པ་དང་། དེའི་མཇུག་ཐོགས་སུ་རང་གི་མཉམ་བཞག་གི་ངོར་འཛིན་པ་བདེན་
སྣང་ཡོད་པ་ཡང་མྱོང་སྟོབས་ཀྱིས་ངེས་མི་ནུས་ཤིང་། ཆོས་ཉིད་ལ་དོན་སྤྱིའི་གསལ་སྣང་
རྫོགས་པར་ཐོབ་པས་གཉིས་སྣང་ནུབ་པ་ལྟར་སྣང་དུས་དེ་མ་ཐག་པའི་ཏིང་ངེ་འཛིན་དང་
ཆོས་མཆོག་ཐོབ་ལ། དེའི་རྗེས་ཐོབ་ཏུ་མཐོང་སྤང་འཛིན་རྟོག་ཀྱང་མངོན་གྱུར་མི་འབྱུང་
བ་མདོ་རྒྱན་སོགས་ཀྱི་དོན་ནོ། །གསེར་ཕྲེང་དུ་འབྲོམ་ལོ་སོགས་ཀྱིས་སྦྱོར་ལམ་མཉམ་བཞག་
རྣལ་འབྱོར་མངོན་སུམ་ཡིན་ཟེར་བ་དང༌། འབྲེ་འདུལ་དཀར་སོགས་ཀྱིས་དྲན་པ་བཅད་
ཤེས་ཡིན་ཟེར་བའི། དང་པོ་ཀུན་བཏུས་དང་ཐུབ་དགོངས་ཀྱི་ལུང་གིས་བཀག་ཅིང་། གཉིས་
པ་གསལ་སྣང་ཡོད་པས་བཀག་ནས། ཞེས་གཞན་ལུགས་འགོག་པར་བཤད་དོ། །ཞེས་པ།
བུ་ཊིཀ་ཏུ་བཤད་ཅེས་པ་ཡིན་ལ། དེའི་མངོན་སུམ་ཟེར་བ་བཀག་པ་རང་ལུགས་བྱས་ནས།
གཉིས་པ་གསལ་སྣང་ཅན་ཟེར་བ། ཚོགས་ལམ་གྱི་བདེན་སྣང་ཤས་ཆུང་ངུ་སོང་བའི་དོན་
སྤྱིའི་གསལ་སྣང་ལ་བྱས་ན་རུང་ལ། གསལ་སྣང་ཡོད་པར་འདོད་ན་མངོན་སུམ་དུ་ཐལ་
བ་བཟློག་མི་ནུས་ལ། འོག་ཏུ་རྟོག་པ་བཞིའི་སྐབས་སུ་རྟོག་པ་བཞི་སྦྱོར་ལམ་གྱི་ངོ་བོ་དགག་
རྟོག་ཏུ་བཞེད་པ་དང་། འདིར་རང་ལུགས་སྐབས་སུ་སྒྲ་དོན་སྣང་བའི་རྟོག་པ་མེད་པའི་འཁྲུལ་
ཤེས་ཡིན་ལ་ཞེས་པ་ཡང་ནང་འགལ་ལ། དེ་ཡང་འཆད་པར་འགྱུར་རོ་ཞེས་པ། འོག་ཏུ་
རྟོག་པའི་སྐབས་སུ་འཆད་ཅེས་པ་ཡིན་པས། དེར་བུ་སྟོན་གྱིས་རང་ལུགས་བཞག་པའང་
བཀག་གོ །ཡང་རང་ལུགས་སྐབས་མངོན་སུམ་ཡིན་ན་སོ་སྐྱེའི་ཉོན་ཡིད་མངོན་གྱུར་མི་
འཇུག་པའི་སྐབས་སྲིད་པར་ཐལ་བ་ཞེས་པ་ནི། ཉ་ཊིཀ་ལྟར་ཉོན་ཡིད་འདོད་པའི་དབང་
དུ་བྱས་སོ། །ཉ་ཊི ཀ་ཏུ་སྔ་མ་རྣམས་དང་ཆུ་མིག་པའི་རྗེས་དཔག་བཅད་ཤེས་ཡིད་དཔྱོད་
ཅི་རིགས་ཡིན་ཟེར་བ་དང་། འོད་ཟེར་མགོན་པོས་སྣང་ཡུལ་ལ་རྟོག་མེད་ལོག་ཤེས་ཆོས་
ཉིད་ཀྱི་རིགས་ལ་བཅད་ཤེས་ཆོས་ཉིད་དོན་ལ་གནས་པ་ལ་ཡིད་དཔྱོད་ཡིན་ཟེར་བ་སོགས་
མང་བོ་བཀོད་ནས། རང་ལུགས་ཆོས་ཉིད་གསལ་ཅན་ཡིན་པས་རྣལ་འབྱོར་མངོན་སུམ་

རྣམ་མཁྱེན།
འགྲེལ་མཆན་སྐབས་དང་པོ། 219
དུ་ཁས་བླངས་དགོས་ཏེ། ཞེས་སོ་སྐྱེ་ལ་ཆོས་ཉིད་མངོན་སུམ་དུ་རྟོགས་པ་ཡོད་ཀྱང་། མཐོང་
སྤང་སྤངས་པའི་ཚུལ་གྱིས་དེ་མིན་པས་འཕགས་པར་མི་འགྱུར་ཟེར་རོ། །གསེར་ཕྲེང་ལས།
དེ་ལྟར་དྲན་པའི་བཅད་ཤེས་ཀྱང་ཡོད་ཅིང་། བདག་མེད་ཀྱི་ཁྱད་པར་འགའ་ཞིག་ལ་རྗེས་
དཔག་ཀྱང་ཡོད་དོ། །ཞེས་པ་ལྟར། སྟོང་ཉིད་རྟོགས་པའི་སྦྱོར་ལམ་མཉམ་བཞག་ནི་བཅད་
ཤེས་ཡིན་ལ། དེ་རྟོགས་པའི་རྗེས་དཔག་ནི་ས་བཅུའི་བར་དུ་འཇོག་དགོས་པ་བསམ་བྱུང་
གི་ས་མཚམས་ཀྱིས་ཤེས་སོ། །མངོན་ཤེས་སོགས་མངོན་སུམ་ཀྱང་ཡོད་ལ་ཡིད་དཔྱོད་ཀྱང་
ཡོད་དེ། སྟོང་ཉིད་ལ་དམིགས་པའི་ཐོས་བསམ་སྒོམ་གསུམ་ཡོད་པའི་ཕྱིར། དབུས་མཐའ་
ལས། རྗེས་སུ་མཐུན་ལ་ཕྱིན་ཅི་ལོག་ཅེས་སོགས་ཀྱིས་མ་འཁྲུལ་བ་དང་རྗེས་སུ་མཐུན་པའི་
འཁྲུལ་བའམ་ཕྱིན་ཅི་ལོག་དང༌། ཕྱིན་ཅི་ལོག་སྒོམ་སྤང་དང་འབྲེལ་ལ་ཕྱིན་ཅི་མ་ལོག་
པ་དང༌། ཕྱིན་ཅི་ལོག་དེ་དང་རྗེས་འབྲེལ་གཉིས་ཀ་མེད་པ་གསུམ་རིམ་བཞིན། སོ་སྐྱེ།
སློབ་པ་འཕགས་པ། མི་སློབ་པའི་ལམ་ལ་སྦྱར་རོ། །གསེར་ཕྲེང་ལས། གང་དག་ཚུར་
མཐོང་གིས་ཆོས་ཉིད་མངོན་སུམ་གྱིས་རྟོགས་པ་ཡོད་པར་འདོད་ཀྱང་། མཚན་ཉིད་ཀྱི་ཐེག་
པ་ནས་མི་མཐོང་བར་བཤད་པའི་འགལ་སྤོང་ལ་སྔགས་དང་མཚན་ཉིད་ལམ་ཉེ་རིང་གི་དབང་
གིས་ཡིན་ནོ་ཞེས་པའི་སྒྱུས་འདྲིད་པ་ནི། ཞེས་པ་སྔར་གྱི་ཉ་དཔོན་དང་ཇོ་ནང་བ་སོགས་
ཡིན་ནམ་སྙམ་ཡང་ཁུངས་གསལ་བོར་མ་མཐོང་བས་དཔྱད། མདོར་བསྟན་འདི་ལ་མདོ་
སྦྱོར་ན་རྒྱས་བཤད་ཀྱི་དེ་དག་སྦྱར་དགོས་སོ། །
རྒྱས་བཤད་ལས་ཁྱད་ཆོས་སྔ་མ་གསུམ་བཤད་པ།
གཉིས་པ་རྒྱས་བཤད་ལ་ཁྱད་ཆོས་སྔ་མ་གསུམ་བཤད་པ་དང༌། རྟོག་པའི་ཁྱད་ཆོས་
དང་། ཡོངས་འཛིན་བཤད་པ་གསུམ། དང་པོ་ལ་གསུམ་། སྤྱིའི་མཚམས་སྦྱར། སོ་སོའི་
དོན་བཤད། བརྗོད་ཚུལ་ལ་རྩོད་པ་སྤོང་བའོ། དང་པོ་ནི། ཐེག་ཆེན་གྱི་སྦྱོར་ལམ། ཉན་

འགྲེལ་མཆན་སྐབས་དང་པོ། 220 རྣམ་མཁྱེན།
རང་གི་སྦྱོར་ལམ་ལས་ཁྱད་པར་དུ་བྱེད་ཆོས་དམིགས་པ་དང་རྣམ་པ་དང་རྒྱུའི་ཁྱད་པར་
དག་ཇི་ལྟ་བུ་ཡིན་ཞེ་ན། དེའི་ལན་གདབ་པའི་ཕྱིར་དམིགས་པ་དང་རྣམ་པ་དང་རྒྱུ་
དག་བར་སྐབས་ཀྱི་ཚིགས་སུ་བཅད་པ་བདུན་གྱིས་བཤད་དེ། གཉིས་པ་ལ་བཞི་ལས།
དང་པོ་དྲོད་ཀྱི་དམིགས་རྣམ་རྒྱུའི་ཁྱད་པར་དང་བཅས་པ་ལ་གཉིས། དང་པོ་རྩ་བ་ནི། ༼ག༽
ཐེག་ཆེན་སྦྱོར་ལམ་དྲོད་ཆུང་ངུའི་དམིགས་པ་ཡིན་ཏེ། དེའི་སྒྲོ་འདོགས་བཅད་པར་བྱ་
བའི་གཞི་ཡིན་པའི་ཕྱིར། ༼ཁ༽ མི་རྟག་པ་ལ་སོགས་པ། བཅུ་དྲུག་ཆོས་ཅན། ༼ ཀ༽
བདེན་པའི་རྟེན་ཅན་ཏེ་བདེན་པ་བཞི་བོདེ་ཡི་ནི། །༼ ཅ༽ དྲོད་ཆུང་ངུའི་རྣམ་པ་ཡིན་
ཏེ༑ དེའི་དམིགས་པའི་ཆོས་ལ་ལོག་པར་སྒྲོ་འདོགས་པ་འགོག་པའི་དྲོད་ཆུང་ངུའི་ཡེ་ཤེས་
ཡིན་པའི་ཕྱིར། ༼ང༽མངོན་ཞེན་ལ་སོགས་པ་གསུམ་འགོག་པ་སྟེ་དེ་གསུམ་གྱི་ཞེན་ཡུལ་
མེད་པར་རྟོགས་པའི་དྲོད་ཆུང་ངུའི་ཡེ་ཤེས་ཆོས་ཅན། ༼ ཆ༽ སྦྱོར་བ་འདི་གཉིས་བཞིན་
དམིགས་རྣམ་འོག་མ་རྣམས་ལ་ཡང་སྦྱར་བར་བྱའོ། །མདོའི་འབྲེལ་ལམ་མཚམས་སྦྱོར་
ཚུལ་ནི། སྒོམ་ལམ་ལ་གདམས་པའི་སྐབས་སུ་སྐྱོན་ཆེན་པོར་མི་ལྟུང་བར་དགེ་བ་རྫོགས་
པར་འདོད་པས་ཤེར་ཕྱིན་ལ་བསླབ་པར་གསུངས་པ་ལ། ཤཱ་བུས་རབ་འབྱོར་ལ་སྐྱོན་དུ་ལྟུང་
ཚུལ་དྲིས་པར། ཐབས་མི་མཁས་པ་ཕྱིན་དྲུག་དང་རྣམ་ཐར་སྒོ་གསུམ་ལ་བརྟེན་ཏེ་ཉན་
རང་གི་སར་མི་ལྟུང་ལ་བྱང་སའི་སྐྱོན་མེད་པར་མི་འཇུག་པའོ་ཞེས་པར། ཤཱ་བུས་སྐྱོན་དེ་
དྲིས་པའི་ལན་དུ་དེ་ཆོས་ལ་སྲེད་པ་ཡིན་ཟེར། ཆོས་ལ་སྲེད་པ་གང་ཡིན་དྲིས་པའི་ལན་དུ་
སྦྱོར་ལམ་གསུངས་སོ། །དེ་ཡང་ཕལ་ཆེར་གྱི་དམིགས་རྣམ་གཉིས་ཀ་ལྷན་ཅིག་གསུངས་
པས་དྲོད་ཆུང་ངུའི་དམིགས་རྣམ་གྱི་མདོ། ཉི་སྣང་དང་ལེའུ་བརྒྱད་མར་བདེན་བཞི་ལ་སྦྱར་
བའི་དང་པོ་སྡུག་བདེན་གྱི་དབང་དུ་བྱས་པ་ནི། སྨྲས་པ། ཚེ་དང་ལྡན་པ་རབ་འབྱོར་ཆོས་
ལ་སྲེད་པ་གང་ཡིན་ཞེས་པ། ནས། ཤཱ་བུ་བྱང་ཆེན་མཐུན་པའི་ཆོས་ལ་སྲེད་པ་སྟེ་སྐྱོན་
དུ་འགྱུར་རོ། །ཞེས་དང༌། ཀུན་འབྱུང་གི་དེ་ནི། གཟུགས་འདི་སྤང་བར་བྱའོ། །ནས།

འགྲེལ་མཆན་སྐབས་དང་པོ། 221 རྣམ་མཁྱེན།
རྣམ་ཤེས་སྤང་བར་བྱའོ། །ཞེས་པ་དང་། སྡུག་བསྔལ་འདི་ཡོངས་སུ་ཤེས་པར་བྱའོ། །ནས།
ཀུན་འབྱུང་སྤང་བར་བྱའོ། །ཞེས་པ། ལོ་ཆེན་གྱིས་ཊིཀ་ཆུང་དུ་སྡུག་ཀུན་གཉིས་ཀའི་
དོན་བསྡུར་བྱས་པ་ལེགས་སོ། །འགོག་བདེན་གྱི་དེ་ནི། འགོག་པ་འདི་མངོན་དུ་བྱའོ། །ནས།
བྱང་སའི་སྐྱོན་མེད་པར་འཇུག་གོ །ཞེས་དང༌། ལམ་བདེན་གྱི་དེ་ནི། ཤཱ་བུ་བྱང་ཆེན་
ཤེར་ཕྱིན་ལ་སྤྱོད་ཚེ་རྣམ་པ་འདི་ལྟར་བསླབ་པར་བྱ་སྟེ། ནས། དེ་ལྟར་ན་བྱང་ཆེན་ཤེར་
ཕྱིན་དང་མ་བྲལ་བར་ཤེས་པར་བྱ། ཞེས་པའི་བར་རོ། །མཚམས་འདི་ལྟར་ཕྱེ་བ་ལེའུ་
བརྒྱད་མ་ལྟར་ཡིན་ལ། ཉི་སྣང་ལས། འགོག་པ་དང་ལམ་གྱི་བདེན་པ་དག་གི་དབང་དུ་
བྱས་ནས་ཞེས། དེ་གཉིས་ཀྱི་མདོ་བསྲེས་ནས་ཡོད་པར་གསུངས་ཏེ། འགོག་པ་འདི་མངོན་
དུ་བྱའོ། །ལམ་འདིས་འགོག་པ་མངོན་དུ་བྱའོ། །ལམ་འདི་སྒོམ་པར་བྱའོ། །འདིས་ལམ་
སྒོམ་པར་བྱའོ། །ཞེས་བསྒོམ་བྱ་དང་སྒོམ་པ་པོ་སོགས་གཉིས་གཉིས་བསྟན་པས་སོ་སོའི་
རྣམ་པ་བཞི་བཞི་དང་། འདི་ནི་ཀུན་ནས་ཉོན་མོངས་པའོ། །ནས། སྲེད་པ་སྐྱོན་དུ་འགྱུར་
བའོ། །ཞེས་པའི་བར་གཉིས་ཀའི་ཐུན་མོང་གི་རྣམ་པ་མཚན་མེད་ལ་མངོན་ཞེན་སོགས་
ཀྱིས་རྣམ་པ་བཟློག་ནས་བསྟན་ལ། སྨྲས་པ། རབ་འབྱོར་བྱང་ཆེན་པོའི་སྐྱོན་མེད་པ་གང་
ཡིན། ནས། བྱང་སའི་སྐྱོན་མེད་པར་འཇུག་གོ །ཞེས་པས་སྟོང་ཉིད་བཅོ་བརྒྱད་ཕན་
ཚུན་དོན་དམ་པར་མཐོང་བ་བཀག་པས་འགོག་བདེན་གྱི་མཚན་མེད་དང་། ཤཱ་བུ་བྱང་ཆེན་
ཤེར་ཕྱིན་ལ་སློབ་ཚེ། ནས། མ་བྲལ་བར་ཤེས་པར་བྱ་སྟེ། ཞེས་པས་གཟུགས་ནས་རྣམ་
མཁྱེན་གྱི་བར་ལ་རློམ་པ་དང་རྟོག་པ་བཀག་པས། ལམ་གྱི་མཚན་མེད་བསྒྲུབ་ཕྱོགས་ནས་
བསྟན་པར་གསུངས་པས། སྔར་གྱི་དེ་ལམ་བདེན་ཁོ་ནར་སྦྱོར་བའི་དོན་ནོ། །ཉི་སྣང་ལས།
རྗེས་སུ་མཐུན་པ་ཞེས་བྱ་བ་ལུགས་སུ་འཇུག་པའི་ཆོས་ལ་སྲེད་པའོ། །ཞེས་པ། ཉ་ཊཱི ཀ་
ཏུ༑ ཀུན་རྫོབ་ཏུ་དེ་ལྟར་གནས་པ་ཞིག་ལ་ཟེར་རོ། །ཞེས་པ་ལྟར། མི་རྟག་སོགས་བཅུ་
དྲུག་དང་དེ་ལ་སྦྱར་བའི་ཡུལ་རྣམ་ཐར་སྒོ་གསུམ་བདེན་བཞིའི་ཀུན་རྫོབ་ཀྱི་ཡིན་ལུགས་དང་།

འགྲེལ་མཆན་སྐབས་དང་པོ། 222 རྣམ་མཁྱེན།
ཕྱིན་ཅི་ལོག་ལྡོག་བྱེད་ཡིན་པས་མཐུན་པ་ཟེར་ལ་དེ་ཆོས་བདག་ཏུ་ལྟ་བས་ཆོས་ལ་སྲེང་པ་
ཞེས་པ་དག་ལྡན་གྱི་དོན་ནོ། །ཞེན་པ་གསུམ་གསེར་ཕྲེང་དུ། དག་ལྡན་དང་གནོད་འཇོམས་
ཆེ་བར་མངོན་ཞེན་ཆེ་འབྲིང་ཆུང་གསུམ་དང༌། ཕྱི་མའི་འདུ་ཤེས་དང་སེམས་དང་ལྟ་ངན་
ཕྱིན་ཅི་ལོག་ལ་སྦྱར་བར་གསུངས་ལ། ཉ་ཊཱིཀ་ལས། དང་པོར་ཡོད་མེད་སོགས་སུ་མངོན་
པར་ཞེན་པ་ཆུང་ངུ་། བར་དུ་དེ་ཉིད་རྒྱུན་དུ་ལྷག་པར་འཛིན་པའམ་དམིགས་པ་འབྲིང་།
མཐར་ཐུག་པར་བདེན་ཞེན་གཏིང་ཚུགས་པས་འཛིན་པ་ཀུན་ཤེས་སྟེ་ཆེན་པོའི་ཞེས་པ་ལྟར།
ཉི་ཟེར་དང་རིན་ཆེན་བང་མཛོད་དུ་གསུངས་ལ། ཉ་དང་གཡགས་པས་དག་ལྡན་དང་ཟླ་
འོད་ཀྱི་བཤད་པ་བཀོད་ནས་དགག་པ་མ་བྱས་སོ། །ཉི་སྣང་ལས། མཚན་མ་ཡང་རྣམ་
པ་གསུམ་སྟེ། ཀུན་ནས་ཉོན་མོངས་པ་དང་རྣམ་པར་བྱང་བའི་ཆོས་རྣམས་ལ་བརྟེན་པར་
བྱ་བ་དང་བརྟེན་པར་བྱ་བ་མ་ཡིན་པར་མངོན་པར་ཞེན་པའི་མཚན་མ་དང༌། སྤྱད་པར་
བྱ་བ་དང་སྤྱད་པར་བྱ་བ་མ་ཡིན་པ་རྣམས་ལ་སློབ་པ་དང་མི་སློབ་པའི་གཞི་ལྷག་པར་ངན་
པའི་མཚན་མ་དང་། སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་རྣམས་དང་དེ་ཕ་རོལ་ཏུ་ཕྱིན་
པ་མ་ཡིན་པ་ལ་སོགས་པ་རྣམས་ལ་ཐབས་ལ་མཁས་པ་དང་ཐབས་ལ་མཁས་པ་མ་ཡིན་པ་
ཀུན་ཤེས་པའི་མཚན་མའོ། །ཞེས་ཤེས་བྱ་ལ་བརྟེན་བྱ་ཡིན་མིན་དང་། སྤྱོད་པ་ལ་བསླབ་
བྱ་ཡིན་མིན་དང་། ཕྱིན་དྲུག་ཡིན་མིན་སོགས་ལ་མངོན་པར་ཞེན་པ་གསུམ་ལ་སྦྱར་བ་ལོ་
ཆེན་གྱིས་ཞེན་པ་གསུམ་གྱི་བཟློག་དོན་བདེན་བཞིའི་རྣམ་པར་སྦྱར་དགོས་པས་འཕགས་གྲོལ་
གྱིས་མཚན་མེད་ལ་སྦྱར་བ་མི་འཐད་དགོངས་པ་དཔྱད་གསུངས་ཀྱང་། ཉི་སྣང་གི་དེ་འགོག་
ལམ་གྱི་དེ་གསུམ་ཙམ་མཚན་མེད་ལ་སྦྱར་བས་སྐྱོན་མེད་དོ། །དེས་ན་ད་ལྟའི་ལེ་མང་དུ་
སྡུག་བདེན་གྱི་སྐབས་སུ་ཕུང་པོ་ལྔ་མཚན་མེད་ལ་སྦྱར་བ་ཉི་སྣང་ལེའུ་བརྒྱད་མར་མེད་ལ་
མི་དགོས་ཏེ། རྔོག་པའི་ཊི ཀ་ཆུང་ལས། སྡུག་བསྔལ་དང་ཀུན་འབྱུང་དག་ལ་སོ་སོའི་རྣམ་
པ་བཞི་བཞི་དང་ཐུན་མོང་གི་སྟོང་བ་དང་སྨོན་པ་མེད་པ་ནི་དམིགས་པའོ། །འགོག་པ་དང་

འགྲེལ་མཆན་སྐབས་དང་པོ། 223 རྣམ་མཁྱེན།
ལམ་ལ་ཡང་སོ་སོའི་རྣམ་པ་བཞི་བཞི་དང་ཐུན་མོང་གི་མཚན་མ་མེད་པ་ནི་དམིགས་པའོ།།
ཞེས་པ་མདོ་དང་འགྲིག་པའི་ཕྱིར། དྲོད་ཆུང་ངུ་ཆོས་ཅན། རྒྱུ་བྱེད་ཚུལ་གྱིས་འཕགས་
ཏེ༑ ཐེག་པ་གསུམ་ཅར་གྱི་རྟོགས་རིགས་ཚང་བར་སྒོམ་པའི་ཐེག་ཆེན་མཐོང་ལམ་འཐོབ་
བའི་རྒྱུ་ཡིན་པའི་ཕྱིར། འདི་འོག་མ་རྣམས་ལ་ཡང་སྦྱར་བར་བྱའོ། །རྒྱུའི་མདོ་ནི། ཚེ་
དང་ལྡན་པ་རབ་འབྱོར་ཉན་ཐོས་ཀྱི་ས་ལ་བསླབ་པར་འདོད་པས་ཀྱང་ཤེར་ཕྱིན་འདི་ཉན་
པར་བྱ། ནས། ཐེག་པ་གསུམ་རྒྱ་ཆེར་བསྟན་ཏོ། །ཞེས་པས་སྦྱོར་ལམ་བཅུ་གཉིས་པོའི་
རྒྱུའི་ཁྱད་པར་བསྟན་ནོ། །གཟུགས་སོགས་དོན་དམ་པར་འདུ་བ་སྐྱེ་བ་དང་འགོད་པ་འཇིག་
པ་དང་བྲལ་བའི་ཁྱད་པར་དུ་བྱས་པའི་བདེན་བཞི་དྲོད་འབྲིང་གི་དམིགས་པ་དང་། དེ་དག་
དོན་དམ་པར་གནས་བྲལ་རང་བརྗོད་པའི་མིང་གི་རྒྱུན་མི་འདྲ་བར་འཇུག་པ་དང་། མདོ་
ནི༑ ལེའུ་ལྔ་བའི་མགོ་ནས། རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་
ཏོ༑ ༑ནས། དེ་བཞིན་ཉིད་ཀྱི་མིང་དེ་གནས་པ་མ་མཆིས། ཐུག་པ་མ་མཆིས། བྱིན་
གྱིས་བརླབས་པ་མ་མཆིས་སོ། །ཞེས་པའི་བར་གྱི་འཕེལ་འགྲིབ་མ་དམིགས་སོགས་ཀྱིས་
དམིགས་པ་དང༌། མིང་དེ་ཡང་གནས་པ་མ་མཆིས་སོགས་ཀྱིས་རྣམ་པ་བསྟན་པ་བསྲེས་
ནས་ཡོད་དོ། །འདིའི་མ་དམིགས་མ་མཐོང་ཞེས་པ་གཉིས། མོས་བ་ཡིད་བྱེད་དང༌། དེ་
ཁོ་ན་ཉིད་ཡིད་བྱེད་ལ་ཉི་སྣང་གསུངས་ལ། དག་ལྡན་ལས། སྐྱེ་བ་ནི་མིང་གིས་གཞན་
ལས་གོ་བ་དང་། འཇིག་པ་ནི། མིང་གིས་གཞན་ལ་སྟོན་པ་དང་། ཞེས་མིང་གིས་བཏགས་
ཙམ་གྱི་སྐྱེ་འཇིག་གི་ཁྱད་པར་དུ་བྱས་པ་དམིགས་པར་བཞག་ལ། གནས་བྲལ་སོགས་བཞི་
ཡོད་ཅེས་པ་ལེའུ་བརྒྱད་མར་མིང་དེ་གནས་པ་ཡང་མ་ལགས་ཞེས་སོགས་བཞི་ལས། རྩ་
བར་མི་གནས་པ་ཡང་མ་ལགས་གནས་དང་བྲལ་བ་མ་ལགས་པ་ཡང་མ་ལགས་ཞེས་པ་གཉིས་
མ་སྨྲས་པ་གཞན་གཉིས་ཀྱི་ལྡོག་ཕྱོགས་ཡིན་པས། གོ་སླ་བར་དགོངས་ནས་མ་གསུངས་
ལ༑ ལེ་མང་སོགས་སུ་ཚིག་དེ་གཉིས་ཀྱི་དོད་དུ་བྱིན་གྱིས་བརླབས་པ་མ་མཆིས་ཞེས་པ།

འགྲེལ་མཆན་སྐབས་དང་པོ། 224 རྣམ་མཁྱེན།
སྔ་མ་གཉིས་མིན་པའི་དངོས་པོར་བྱིན་གྱིས་བརླབས་པ་མ་མཆིས་ཞེས་པའོ། །གནས་པ་
རང་བརྗོད་པའི་མིང་གི་རྒྱུན་དང་འདྲ་བར་འཇུག་པ་དང་བྲལ་བ་རྟོགས་པའི་ཡེ་ཤེས་རྣམ་
པ་དང་། དོན་དམ་པར་མིང་གིས་བཏགས་ཙམ་གྱི་ཁྱད་པར་དུ་བྱས་པའི་ཆོས་རྣམས་དྲོད་
ཆེན་པོའི་དམིགས་པ་དང་། དེ་དག་དོན་དམ་པར་བརྗོད་དུ་མེད་པར་རྟོགས་པའི་ཡེ་ཤེས་
རྣམ་པའོ། །མདོ་ནི་བཅོམ་ལྡན་འདས་གང་འདི་ལྟ་སྟེ་བྱང་ཆུབ་སེམས་དཔའ་ཞེས་ཆོས་
བརྡར་བགྱི་བ་དང༌། ནས། གནས་པ་མ་མཆིས་པའི་ཚུལ་ལོ། །ཞེས་དམིགས་རྣམ་བསྲེས་
ནས་བསྟན་ཏེ། མིང་དེ་མ་མཆིས་ཞེས་པས་དམིགས་པ་བསྟན་པས་སོ། །གཉིས་པ་འགྲེལ་
བ་ལ། བཤད་པ་དང༌། དོན་བསྡུ་བའོ། །དང་པོ་ནི། ཅེས་བྱའོ། །རྩ་བར་བསྟན་པའི་
དྲོད་ཆུང་འབྲིང་ཆེ་གསུམ་པོ་དེ་ལ་ཞེས་ལ་སྒྲ་དབྱེ་བ་སྟོན་བྱེད་གནས་གཞིའི་ཚིག་བྱས་ལ་
འོག་མ་རྣམས་ཀྱི་ཞེས་བྱ་བ་ལ་ཞེས་པའི་ལ་གནས་གཞིར་གསེར་ཕྲེང་ལས་སོ། །དེས་ན་
དེ་དབྱེ་བའི་ཁྱད་པར་རྒྱས་བཤད་ཡིན་པའང་ཤེས་སོ། །དྲོད་ཆུང་ངུའི་གང་ལ་དམིགས་
པར་བྱ་བའི་དམིགས་པ་ནི་སྡུག་བསྔལ་ལ་སོགས་པའི་བདེན་པ་བཞི་བོ་ལ་བརྟེན་པ་
མི་རྟག་པ་ལ་སོགས་པའི་རྣམ་པ་བཅུ་དྲུག་ཡིན་ནོ། །གང་གིས་དམིགས་པར་བྱེད་པ་
དྲོད་ཆུངདེའི་རྣམ་པ་ནི་སྡུག་བསྔལ་ལ་སོགས་པའི་བདེན་པ་བཞི་ལ་མི་རྟག་སོགས་སུ་
དང་པོར་བདེན་པར་མངོན་པར་ཞེན་པ་དང༌། བདེན་པར་ལྷག་པར་དམིགས་པ་ལ་སོགས་
པས་ཀུན་ཤེས་པ་འགོག་པ་སྟེ་དེ་ལྟར་ཞེན་པ་ལྟར་གྱིས་སྟོང་བར་རྟོགས་པའི་དྲོད་ཆུང་ངུའི་
ཡེ་ཤེས་དེ་ཡིན་ནོ། །གང་དམིགས་བྱ་དང་གང་གིས་དམིགས་བྱེད་ཅེས་འོག་མ་རྣམས་
ལ་སྦྱོར་བར་གསེར་ཕྲེང་ལས་གསུངས་པ་ལྟར་ལ། དམིགས་པ་ནི་དམིགས་ཡུལ་དང་དེའི་
བདེན་སྟོང་དུ་ཤེས་པར་བྱ་རྒྱུའི་ཡུལ་ལ་དོན་རྣམ་དང༌། དེ་རྟོགས་པའི་ཡེ་ཤེས་ཤེས་རྣམ་
དུ་འཇོག་ལ། ཁྱད་པར་དུ་འཕགས་པའི་ཁྱད་ཆོས་ནི་ཤེས་རྣམ་གཅིག་བུ་དེ་ཉིད་ཁྱད་གཞི་
ལ་དམིགས་པ་དང༌། ཁྱད་ཆོས་དེ་རྟོགས་པའི་ལྡོག་ཆ་ནས་སོ་སོར་བཞག་པ་མ་གཏོགས་

རྣམ་མཁྱེན།
འགྲེལ་མཆན་སྐབས་དང་པོ། 225
ཡིན་ཁྱབ་མཉམ་ཡིན་ཏེ། མི་རྟག་པ་དང་མངོན་ཞེན་མེད་པ་སྦྱོར་ལམ་དེའི་ཁྱད་ཆོས་མ་
ཡིན་པའི་ཕྱིར་རོ། །རྣམ་བཤད་ལས། མངོན་ཞེན་གསུམ་གཞི་ལམ་འབྲས་གསུམ་ལ་སྦྱོར་
གསུངས་པ་སྔར་ཉི་སྣང་དྲངས་པ་ལྟར་འགོག་ལམ་སྐབས་ཀྱི་དེ་ཡིན་ནོ། །རྣམ་བཤད་དུ་
དྲོད་ཆུང་གི་དམིགས་པའི་འགྲེལ་བ་མ་གསུངས་པ་དཔྱད། རྒྱན་སྣང་ལྟར་བརྒྱད་སྟོང་བ་
དང་སྦྱར་ན། མདོ་ནི། བཅོམ་ལྡན་འདས་གཞན་ཡང་བྱང་ཆེན་ཤེར་ཕྱིན་ལ། ནས། བྱང་
ཆེན་ཤེར་ཕྱིན་དང་མ་བྲལ་བར་རིག་པར་བྱའོ། །ཞེས་པས་རྣམ་པ་གསལ་བར་བསྟན་ནས་
དམིགས་པ་ཤུགས་ལ་བསྟན་ནོ། །རྒྱུའི་ཁྱད་པར་ནི་དྲོད་པ་ལ་སོགས་པ་བཞི་བོ་ཐམས་
ཅད་ཀྱང་ཐེག་པ་གསུམ་ཅར་གྱི་རྟོགས་པའི་རིགས་རྫོགས་པར་བསྒོམ་པའི་མཐོང་ལམ་
འཐོབ་པའི་རྒྱུའི་ངོ་བོ་ཡིན་པར་ཁོང་དུ་ཆུད་པར་བྱའོ། །མདོ་ནི་ཉན་ཐོས་གྱི་ས་ལ་
སློབ་པར་འདོད་པས་ཀྱང་། ནས། སངས་རྒྱས་ཀྱི་ཆོས་ཐམས་ཅད་རྒྱས་པར་བསྟན་ཏོ།།
ཞེས་པའོ། །དྲོད་འབྲིང་གི་དམིགས་པ་ནི་བྱིས་པས་མོས་པ་ཡིད་བྱེད་དང་འཕགས་པས་
དེ་ཁོ་ན་ཉིད་ཡིད་ལ་བྱེད་པ་དག་གིས་གྲངས་བཞིན་དུ་གཟུགས་ལ་སོགས་པ་དོན་དམ་
པར་སྒྲུབ་པ་སྐྱེ་བ་དང་། དགག་པ་འཇིག་པ་དག་མི་དམིགས་ཤིང་མ་མཐོང་བ་ཞེས་
བྱ་བ་ཡིན་ནོ། །མདོ་ནི། དེ་ནས་བཅོམ་ལྡན་འདས་ལ་ཚེ་དང་ལྡན་པ་རབ་འབྱོར་གྱིས།
ནས། གློ་བ་ལ་བཅག་ལགས་སོ། །ཞེས་པའོ། །འདས་པ་མ་འཚལ་ད་ལྟར་མ་དམིགས་
མ་འོངས་བར་ཡང་དག་པར་རྗེས་སུ་མ་མཐོང་། ཞེས་པའོ། །དེའི་རྣམ་པ་ནི་མིང་ཐམས་
ཅད་བདེན་པར་མེད་པའི་རྒྱུ་མཚན་ཉིད་ཀྱིས་དམིགས་པ་དེ་ལ་མིང་གི་རྒྱུན་རིགས་མི་འདྲ་
བ་དང་མིང་གི་རྒྱུན་རིགས་འདྲ་བར་འཇུག་པའི་མཚན་ཉིད་དག་བདེན་པར་མེད་པ་ཞེས་
བྱ་བར་རྟོགས་པའི་ཡེ་ཤེས་ཡིན་ནོ། །ཀུ་ལན་ཏའམ་རིགས་བྱིན་གྱིས་རང་གིས་ཀུན་ལ་
ཁྱབ་པའི་སྤྱི་ལ་རྒྱུན་འདྲ་བ་དང་། བྱེ་བྲག་ལ་རྒྱུན་མི་འདྲ་བ། ཞེས་བརྗོད་བྱ་ལ་བྱས་པ་
ལྟར་བུ་ཉ་གཉིས་འདོད་ཀྱང་གསེར་ཕྲེང་དུ་དེ་དང་ཆུ་མིག་པ་དང་འོད་ཟེར་མགོན་པོས་གཞི་

འགྲེལ་མཆན་སྐབས་དང་པོ། 226 རྣམ་མཁྱེན།
ཐ་དད་པ་བུམ་པ་མི་རྟག་ཀ་བ་བྱས་ཞེས་པ་མི་འདྲ་བ་དང༌། གཞི་གཅིག་པ་ཀ་བ་བྱས་མི་
རྟག་ཅེས་པ་འདྲ་བར་འདོད་པ་བཀག་ནས་མིང་རང་གི་རྒྱུན་སོགས་བདེན་པར་མེད་པར་
གསུངས་སོ། །མདོ་ནི། བཅོམ་ལྡན་འདས་འོན་ཀྱང་མིང་། ནས། མ་ལགས་པ་ཡང་མ་
ལགས་སོ། །ཞེས་པའོ། །དྲོད་ཆེན་པོའི་དམིགས་པ་ནི་གཟུགས་ནས་སངས་རྒྱས་ཞེས་
བྱ་བའི་བར་ཆོས་ཐམས་ཅད་དོན་དམ་པར་མིང་གིས་བརྡར་བཏགས་པའི་ཁྱད་པར་དུ་
བྱས་པའི་ཆོས་ཐ་སྙད་པ་ཡིན་ནོ་ཞེས་བྱ་བ་ཡིན་ནོ། །མདོ་ནི། བཅོམ་ལྡན་འདས་
གལ་ཏེ། ནས། སྐྲགས་པ་དང་ལྡན་པར་མི་འགྱུར་ཞིང༌། ཞེས་པའོ། །དེའི་རྣམ་པ་ནི་
དམིགས་པ་དེ་དག་དོན་དམ་པར་དགེ་བ་ལ་སོགས་པ་ཉིད་ཀྱི་ཆོས་གང་དུ་ཡང་བརྗོད་
དུ་མེད་པ་ཞེས་བྱ་བར་རྟོགས་པའི་ཡེ་ཤེས་ཡིན་ཏེ། མདོ་ནི། ལྷག་པའི་བསམ་པ། ནས།
གནས་པ་ལགས་སོ། །ཞེས་པའོ། །གཉིས་པ་དོན་བསྡུ་ནི། སྔར་བཤད་པ་དེ་ལྟར་ན་མཐོང་
ལམ་རྣམ་པར་མི་རྟོག་པའི་ཡེ་ཤེས་ཀྱི་མེ་དང་འདྲ་བར་སྐྱེ་བའི་སྔ་ལྟས་སྟོང་ཉིང་ལ་
དམིགས་པའི་ལྷག་མཐོང་གི་ཐོག་མ་ཡིན་པའི་ཕྱིར་དྲོ་བར་གྱུར་བ་ཞེས་བྱ་བ་འདི་ལ་ཆུང་
འབྲིང་ཆེ་གསུམ་གྱི་དབྱེ་བས་དམིགས་པ་དང་རྣམ་པ་ཟུང་དང་ལྡན་པ་རྣམ་པ་གསུམ་
མོ༑ ༑གཉིས་པ་རྩེ་མོ་ལ་གཉིས། དང་པོ་རྩ་བ་ལ། ཉི་སྣང་དུ་རྩ་མོ་ཆུང་ངུའི་དམིགས་
པ་ལ་བདེན་པ་རྣམ་པར་མ་བཞག་པ་དང་བཞག་པ་གཉིས་བྱས་པའི་དང་པོའི་དབང་དུ་བྱས་
པའི་དམིགས་པ་ནི། གཟུགས་ལ་སོགས་པས་ཆོས་ཐམས་ཅད་དོན་དམ་པར་མི་གནས་
པ་དེ་དག་ནི། །དོན་དམ་པར་ཆོས་དེ་ཡི་ངོ་བོར་རང་བཞིན་མེད་པའི་ཁྱད་པར་དུ་བྱས་
པའི་གཟུགས་སོགས་ཡིན་ལ། རྣམ་པ་ནི་གཟུགས་སོགས་དེ་དག་ཕན་ཚུན་གཅིག་གཅིག་
གི་རང་བཞིན་བདེན་སྟོང་དང་དབྱེར་མེད་པ་སྟེ་གཅིག་པར་རྟོགས་པའི་ཡེ་ཤེས་སོ། །མདོ་
ནི༑ བཅོམ་ལྡན་འདས་བྱང་ཆེན་ཤེར་ཕྱིན་ལ་སྤྱོད་ཚེ་གཟུགས་ལ་གནས་པར་མི་བགྱིའོ།།
ནས། གཟུངས་ཀྱི་སྒོ་རྣམས་ལ་གནས་པར་མི་བགྱིའོ། །ཞེས་པས། དེ་དག་དོན་དམ་པར་

རྣམ་མཁྱེན།
འགྲེལ་མཆན་སྐབས་དང་པོ། 227
མི་གནས་པ་རྣམས་ཀྱིས་དམིགས་པ་དང༌། དེའི་རྒྱུ་མཚན་དེ་དག་བདེན་པའི་སྟོང་བས་རྟག་
མཐའ་དང་། སྟོང་ཉིད་དེ་དག་དང་ངོ་བོ་གཅིག་པས་ཆད་མཐའ་བཀག་ནས་རྣམ་པ་བསྟན་
པ་འདི་དག་བདེན་བཞི་ལ་མ་སྦྱར་བས་བདེན་པ་རྣམ་པར་མ་བཞག་པའོ། །གཉིས་པ་བདེན་
པ་རྣམ་པར་བཞག་པའི་དབང་དུ་བྱས་པའི་དམིགས་པ་ནི། ༼ཁ༽གཟུགས་སོགས་དེ་རྣམས་
མི་རྟག་པ་ལ་སོགས་པར་དོན་དམ་པར་མི་གནས་པའི་ཁྱད་པར་དུ་བྱས་པའི་གཟུགས་སོགས་
བདེན་པ་དང་པོ་གསུམ་གྱི་དབང་དུ་བྱས་པའི་དམིགས་པའོ། །༼ཀ༽ གཟུགས་སོགས་དེ་
རྣམས་དེ་ཡི་ངོ་བོས་དོན་དམ་པར་》《སྟོང་བས་ན། ༼ག༽རྣམ་པ་ནི། མི་རྟག་སོགས་དེའི་
ཆོས་ཉིད་དེ་དག་གཅིག་གཅིག་གི་རང་བཞིན་དུ་གཅིག་པ་སྟེ་དབྱེར་མེད་པར་རྟོགས་པའི་
ཡེ་ཤེས་བདེན་པ་དང་པོ་གསུམ་གྱི་དབང་དུ་བྱས་པའི་རྣམ་པའོ། །ལམ་བདེན་གྱི་དམིགས་
པ་ནི། མཚན་མར་གཟུང་བྱས་སྟོང་བའི་ཆོས་རྣམས་དམིགས་པར་ཤུགས་ལ་བསྟན་ཅིང་།
ཆོས་རྣམས་མཚན་མར་མི་འཛིན་པར་དེས་སྟོང་བར་རྟོགས་པའི་ཡེ་ཤེས་གང་ཡིན་པ་རྣམ་
པར་དངོས་སུ་བསྟན་པ་དང༌། རྔོག་ལོའི་ཊི ཀ་ཆུང་ལས། སྔར་བཤད་པའི་རྩེ་མོ་ཆུང་ངུས་
རྟོགས་པར་བྱ་བའི་ལམ་གྱི་དམིགས་པའི་ཁྱད་པར་ལ་གནས་པའི་རྣམ་པ་དང་། འཆད་པར་
འགྱུར་བ་རྩེ་མོ་འབྲིང་གི་དམིགས་པ་ལ་བརྟེན་པའི་རྣམ་པ་གཉིས་ཀ་བསྡུ་བ་ནི། ཆོས་རྣམས་
མི་འཛིན་གང་ཡིན་དང༌། །ཞེས་བྱ་བ་སྟེ། ཞེས་པ་ནས། རྩེ་མོ་འབྲིང་གི་དམིགས་པ་
སྡུད་པ་ནི། དེ་དག་མཚན་མར་མི་མཐོང་ཕྱིར། །ཞེས་བྱ་བ་སྟེ། ཞེས་རྩེ་མོ་ཆུང་ངུའི་
ལམ་བདེན་གྱི་དམིགས་པ་སྔར་གྱི་བདེན་པ་དང་པོ་གསུམ་གྱི་དམིགས་པ་སྟོན་པའི་གཞུང་
གིས་བསྡུས་ལ། ཆོས་རྣམས་མི་འཛིན། ཞེས་པས་རྩེ་མོ་ཆུང་ངུའི་ལམ་བདེན་དང་། རྩེ་
མོ་འབྲིང་གཉིས་ཀའི་རྣམ་པ་བསྟན་ལ། དེ་དག་མཚན་མར། ཞེས་པས་འབྲིང་གི་དམིགས་
པ་བསྟན་པ་འཕགས་པའི་དགོངས་པར་འཆད་པ། འབྲིང་གི་རྣམ་པའི་མདོའི་ཚིག་ཟིན་ཆོས་
ཐམས་ཅད་ཡོངས་སུ་མ་བཟུང་བའི་སླད་དུ་གཟུགས་ཡོངས་སུ་མི་འཛིན་པ་དང་། ཞེས་པ་

འགྲེལ་མཆན་སྐབས་དང་པོ། 228 རྣམ་མཁྱེན།
ཕལ་ཆེར་འགྲིག་སྙམ་པ་བྱེད་ཀྱང༌། ཉི་སྣང་ལས། ལམ་གྱི་རྣམ་པ་ནི། སྦྱོར་བའི་འོག་
ཏུ་དེ་རེ་ཞིག་རྩེ་མོར་གྱུར་བ་ཆུང་ངུ་ཡིན་ནོ། །འབྲིང་བོ་ནི་ཞེས་པས་གོ་རིམ་དང་མི་མཐུན་
པས། འཕགས་པའི་དགོངས་པར་ཅུང་ཟད་མ་སོང་ཞེས་གསེར་ཕྲེང་ལས་བཀག་པས། དེ་
ཉི་སྣང་གི་དགོངས་པ་མིན་ཀྱང༌། སྤྱིར་དེ་ལྟར་སྦྱར་ནའང་མདོ་དང་འགྲིག་པས་གསེར་
ཕྲེང་གི་དགོངས་པ་ཡིན་ནམ་སྙམ་མོ། །ཉ་དང་རེད་མདའ་བས་རྩ་བའི་རྐང་བ་དང་པོ་གསུམ་
གྱིས་བདེན་པ་རྣམ་པར་མ་བཞག་པའི་དང༌། དེ་ནས་གསུམ་གྱིས་བདེན་པ་རྣམ་པར་བཞག་
པའི་ཆུང་ངུའི་དམིགས་རྣམ་དང༌། དེ་ནས་གཉིས་ཀྱིས་འབྲིང་དང་། དེ་ནས་གཉིས་ཀྱིས་
ཆེན་པོའི་དམིགས་རྣམ་བསྟན་པ་འཕགས་པའི་དགོངས་པར་འཆད་པ་ལ། གསེར་ཕྲེང་ལས།
དག་ལྡན་གྱི་བཤད་པ་མཐོང་ནས་ཉི་སྣང་གི་བཤད་པ་མ་ངེས་བཞིན་དུ་སྦྱར་བས་ཆེར་རྩངས་
སོ༑ ༑ཞེས་བཀག་པས། རྣམ་བཤད་ལས། དེ་ལྟར་སྦྱར་བ་ཉ་ཊཱིཀ་དང་ཉི་ཟེར་ངུ་དག་
ཐུབ་གཉིས་སུ་འཕགས་པའི་དགོངས་པར་བཀྲལ་བ་ལྟར་རྗེས་གསུངས་བཤད་ལ་གནང་ཡང་།
རང་ལུགས་མིན་པ་དཔེར་ན། བསླབ་བྱ་གནམ་རྩེད་ལྡེང་མ་དང་། མཛོད་ཊཱི ཀ་ཐར་ལམ་
གསལ་བྱེད་དུ། མཚོ་ཊཱིཀ་དང་མཆིམས་མཛོད་ལྟར་གསུངས་པ་འགའ་རང་ལུགས་སུ་མི་
རུང་བ་བཞིན་བྱས་ཆོག་གམ་དཔྱད་ལ། དེ་ཉི་སྣང་དང་མདོའི་དགོངས་པ་ཡིན་ཏེ། རྔོག་
ཊིཀ་ལས། རིན་ཆེན་འབྱུང་གནས་ཞི་བ་ན་རེ་ནི་ཞེས། དེས་བཤད་ཚུལ་བཀོད་ནས། དེ་
ཡང་མདོ་དང་སྦྱར་རུང་བར་སྣང་མོད་ཀྱི། ཞེས་གསུངས་པའི་ཕྱིར། དེས་ན་གསེར་ཕྲེང་
ལས། ལམ་བདེན་གྱི་དམིགས་པ་དེ་མི་རྟག་སོགས་ཞེས་པའི་རྐང་བ་གཉིས་ཀྱིས་བསྟན་པར་
བྱས་ན། མདོ་ལ་དེའི་ངོ་བོས་སྟོང་དང་མི་རྟག་སོགས་ཀྱི་དོན་མི་སྣང་བས་མདོ་དང་མི་འགྲིག་
གོ ༑ཞེས་པ་ཡང་མདོའི་ཚིག་ཟིན་ལ་མེད་པས་དོན་ཡིན་གྱི་དོན་ཐོབ་ལ་སྐྱོན་མེད་དེ། འོག་
གི་འགྲེལ་ཆུང་གི་འགྲེལ་ཚུལ་དེ་སྔ་མ་གསུམ་གའི་དོན་ཡིན་པའི་ཕྱིར་རོ། །མདོ་ནི། བཅོམ་
ལྡན་འདས་བྱང་ཆེན་ཤེར་ཕྱིན་ལ་སྤྱོད་ཚེ་གཟུགས་མི་རྟག་གོ་ཞེས་བགྱི་བར་གནས་པར་མི་

འགྲེལ་མཆན་སྐབས་དང་པོ། 229 རྣམ་མཁྱེན།
བགྱི་སྟེ། ནས། རྣམ་པར་ཞི་བའོ་ཞེས་བགྱི་བར་གནས་པར་མི་བགྱིའོ། །ཞེས་པས་སྡུག་
བདེན་གྱི་ཁྱད་ཆོས་བཞི་ལ་སྦྱར་བའི་དམིགས་རྣམ་དང༌། གཟུགས་སྟོང་ངོ་ཞེས་བགྱི་བར།
ནས། རྣམ་པར་ཤེས་པ་དབེན་ནོ་ཞེས་བགྱི་བར་གནས་པར་མི་བགྱིའོ། །ཞེས་པས་ཀུན་
འབྱུང་གི་དམིགས་རྣམ་བསྟན་པར། རྔོག་ཊིཀ་ལས། ཕུང་བོ་རྣམས་ཀྱིས་སྟོང་བ་དང་
མཚན་མ་མེད་པ་དང་སྨོན་པ་མེད་པ་དང་དབེན་པར་གནས་པར་མི་བགྱི་སྟེ་ཞེས་བྱ་བ་ནི།
སྒྲ་གཞན་གྱིས་བརྗོད་པའི་སྒོ་ནས། རྒྱུ་དང༌། ཀུན་འབྱུང་བ་དང༌། རབ་ཏུ་སྐྱེ་བ་དང་།
རྐྱེན་རྣམས་ལ་གནས་པ་བཀག་པས་ཀུན་འབྱུང་གི་དམིགས་པའི་ཁྱད་པར་དང་། ཞེས་པ་
ལྟར་རོ། བཅོམ་ལྡན་འདས་བྱང་ཆེན་ཤེར་ཕྱིན་ལ་སྤྱོད་ཚེ་དེ་བཞིན་ཉིད་ལ་གནས་པར་
མི་བགྱི་སྟེ། ནས། ཡང་དག་པའི་མཐའ་ལ་གནས་པར་མི་བགྱིའོ། །ཞེས་པས་འགོག་
བདེན་གྱི་དམིགས་རྣམ་དང་། དེ་ཡང་གནས་པར་མི་བགྱི་བས་དམིགས་པ་དང་། ཁོ་རང་
ཁོ་རང་གིས་དོན་དམ་པར་སྟོང་ཞེས་པས། དེས་རྒྱུ་མཚན་དང་། ཁོ་རང་གི་སྟོང་བ་ཉིད་
ཁོ་རང་མིན་པ་སོགས་ཀྱིས་རྣམ་པ་བསྟན་ཏོ། །བཅོམ་ལྡན་འདས་བྱང་ཆེན་ཤེར་ཕྱིན་ལ་
སྤྱོད་ཚེ་ཐབས་མི་མཁས་པས། ནས། རྣམ་མཁྱེན་དུ་འབྱུང་བར་མི་འགྱུར་རོ། །ཞེས་
པས་ཆོས་རྣམས་བདེན་པར་ཞེན་པའི་ཉེས་པ་གསུངས་པས་ཤུགས་ལ། བདག་དང་བདག་
གིར་ཞེན་པའི་སྟོང་བའི་ཆོས་རྣམས་ལམ་བདེན་གྱི་དམིགས་པར་བསྟན་ལ། དེ་ཅིའི་སླད་
དུ་ཞེ་ན། བཅོམ་ལྡན་འདས། གཟུགས་ནི་ཡོངས་སུ་གཟུང་བ་མ་མཆིས། ནས། དངོས་
པོ་མེད་པའི་དངོས་པོ་ཉིད་སྟོང་ཉིད་ཀྱིས་སླད་དུ་ཡོངས་སུ་གཟུང་བ་མ་མཆིས་པའོ། །ཞེས་
པས་རྣམ་པ་བསྟན་ཏོ། །རྩེ་མོ་འབྲིང་གི་དམིགས་རྣམ་ནི། གཟུགས་ནས་ཡང་དག་མཐའི་
བར་གྱི་ཆོས་དེ་དག་བདེན་གྲུབ་ཀྱི་མཚན་མར་མི་མཐོང་ཕྱིར་ཞེས་པས་མཚན་མར་གཟུང་
བྱས་སྟོང་བའི་ཆོས་དེ་དག་དམིགས་པར་ཤུགས་ལ་བསྟན་ནས། དེ་ལྟར་མི་འཛིན་པའི་རྣམ་
པ་དངོས་སུ་བསྟན་པར་གསེར་ཕྲེང་གསུངས་ལ། མདོ་ནི། དེ་ཅིའི་སླད་དུ་ཞེ་ན། དེ་ནི་

འགྲེལ་མཆན་སྐབས་དང་པོ། 230 རྣམ་མཁྱེན།
མཚན་མས་བརྗོད་པ་མ་ལགས་ཏེ། ནས། ཆོས་ཐམས་ཅད་ལ་ཡོངས་སུ་འཛིན་པ་མི་དམིགས་
ཏེ༑ ཞེས་པས་དམིགས་པ་དང་། དེ་ཅིའི་སླད་དུ་ཞེ་ན། འདི་ལྟར་དེས་ཡེ་ཤེས་དེ་རྟོགས་
པ་དང༌། ནས། ཡང་དག་མཐའི་བར་ཡོངས་སུ་མི་འཛིན་པ་འདི་ནི་བྱང་ཆེན་ཤེར་ཕྱིན་
པའོ། །ཞེས་པས་རྣམ་པ་བསྟན་ལ། ཀུན་ཏུ་རྒྱུ་ཕྲེང་བ་ཅན་དཔེར་བྱས་པ་ནི། དེ་ཕྱི་རོལ་
བསམ་གཏན་ལས་ལངས་པ་ན་ཤེར་ཕྱིན་ལ་ལྷག་པར་མོས་པའི་སྟོབས་ཀྱིས་ཡུམ་དོན་མངོན་
དུ་གྱུར་བའི་དབང་པོར་བསྟན་ནོ། །རྩེ་མོ་ཆེན་པོའི་དམིགས་པ་ནི། གནས་ལུགས་རྟོགས་
པའི་ཤེས་རབ་ཀྱིས་ནི་ཡོངས་རྟོག་པ། སྟེ་བཏགས་པས་ཁྱད་པར་དུ་བྱས་པའི་བདེན་བཞི་
དང་། མདོ་ནི། བཅོམ་ལྡན་འདས་བྱང་ཆེན་ཤེར་ཕྱིན་ལ་སྤྱོད་ཚེ་རྣམ་པ་འདི་ལྟར་ཤེར་
ཕྱིན་ནི་གང་གང་གི་ཅི་ཞིག །ཅིའི་ཕྱིར། ཞེས་བརྟག་པས་བསྟན་ལ། ཤེར་ཕྱིན་གྱི་རྫས་
དང་སོགས་གང༌། བདག་གམ་ཆོས་གང་གི་ཡིན། ཕུང་ཁམས་སོགས་ཀྱི་ཅི་ཞིག་ཡིན་ཞེས་
བརྟགས་པར་གསུངས་སོ། །རྣམ་པ་ནི། ཆོས་ཐམས་ཅད་བདེན་པར་དམིགས་སུ་མེད་
པར་རྟོགས་པའི་ཡེ་ཤེས་དེ་ཡིན་པར་རོ། །མདོ་ནི། དེ་ནས་ཚེ་ལྡན་ཤཱ་བུ། ནས། བྱང་
ཆེན་ཤེར་ཕྱིན་དང་མ་བྲལ་བར་ཤེས་པར་བྱའོ། །ཞེས་པའོ། །གཉིས་པ་འགྲེལ་བ་ལ། བཤད་
པ་དང་། བསྡུ་བའོ། །དང་པོ་ནི། ཅེས་བྱ་བ་ལ། རྩེ་མོ་ཆུང་ངུའི་དམིགས་པ་ནི་
གཟུགས་ལ་སོགས་པ་ནི་དོན་དམ་པར་གཟུགས་ལ་སོགས་པ་རང་གི་ངོ་བོ་དང་བྲལ་
བའི་བདེན་མེད་ཀྱི་ངོ་བོ་ཉིད་ཡིན་པས་ན། དོན་དམ་པར་རང་གི་ངོ་བོ་སྟོང་བ་ཉིད་ཀྱི་
ཕྱིར། རྒྱུ་མཚན་དེས་ན་གཟུགས་ལ་སོགས་པ་ལ་དོན་དམ་པར་མི་གནས་པ་སྟེ་དེ་ལྟར་
གནས་པར་བྱར་མེད་པའི་ཁྱད་པར་དུ་བྱས་པའི་གཟུགས་སོགས་དམིགས་པ་ཞེས་བྱ་བ་ཡིན་
ནོ༑ ༑མདོ་ནི། བཅོམ་ལྡན་འདས་གཞན་ཡང་བྱང་ཆེན། ནས། རྣམ་པར་ཤེས་པ་ལ་
གནས་པར་མི་བགྱིའོ། །ཞེས་པའོ། །ཆུང་ངུའི་རྣམ་པ་ནི་དོན་དམ་པར་གཟུགས་ལ་
སོགས་པའི་ཆོས་ཐམས་ཅད་དང༌། དེ་དག་གི་ངོ་བོ་བདེན་པས་《སྟོང་བ་ཉིད་དག་ཕན་

འགྲེལ་མཆན་སྐབས་དང་པོ། 231 རྣམ་མཁྱེན།
ཚུན་ངོ་བོ་གཅིག་པ་སྟེ་ཐ་དད་དུ་མེད་པ་ཡིན་པས་སོ། །ཞེས་པ་བདེན་པར་མི་གནས་པའི་
རྟགས་དང་དེའི་ཁྱབ་སྒྲུབ་ནི། ཁྱབ་སྟེ། དེ་དག་བདེན་པས་སྟོང་བ་ཉིད་ལ་མི་རྟག་པ་
ལ་སོགས་པས་རྟག་པ་སོགས་མེད་པ་ཉིད་ཀྱིས་སོ། །དེས་ན་དམིགས་པ་གཟུགས་ལ་སོགས་
པ་དེ་དག་ལ་རྟག་པ་དང་མི་རྟག་པ་ལ་སོགས་པས་བདེ་སྡུག་བདག་ཡོད་མེད་སོགས་ཉིད་
དུ་བདེན་པར་མི་གནས་པར་རྟོགས་པའི་རྩེ་མོ་ཆུང་ངུའི་ཡེ་ཤེས་ཞེས་བྱ་བ་རྣམ་པ་ཡིན་
ནོ༑ ༑མདོ་ནི། དེ་ཅིའི་སླད་དུ་ཞེ་ན། གལ་ཏེ་གཟུགས་ལ་གནས། ནས། ཐུན་མོང་མ་
ལགས་པའོ། །ཞེས་པའོ། །རྩ་བའི་རྐང་བ་དང་པོ་གཉིས་དམིགས་པ་དང་། དེ་ནས་གཉིས་
རྣམ་པར་སྦྱར་རོ། །རྩེ་མོ་འབྲིང་གི་དམིགས་པ་ནི། མི་རྟག་སོགས་དང་དེས་སྟོང་ཉིད་
ཐམས་ཅད་ཆོས་ཀྱི་དབྱིངས་སྤྲོས་བྲལ་ཀྱི་ངོ་བོ་ཉིད་ཀྱིས་སོ། །ཞེས་པ་རྟགས་སྒྲུབ་བོ།།
མི་རྟག་པ་ལ་སོགས་པ་དང་དེའི་སྟོང་བ་ཉིད་རྣམས་ནི་དོན་དམ་པར་རང་གི་ངོ་བོ་ཉིད་
མེད་པ་ཡིན་པའི་ཕྱིར་རྒྱུ་མཚན་དེས་ན། མི་རྟག་པ་ཉིད་ལ་སོགས་པ་དང་དེ་དག་གི་
ངོ་བོ་བདེན་པས་སྟོང་བའི་《སྟོང་བ་ཉིད་དག་ཕན་ཚུན་བདག་ཉིད་གཅིག་པ་སྟེ་ཐ་དད་པ་
མེད་པའི་ཁྱད་པར་དུ་བྱས་པའི་གཟུགས་སོགས་དམིགས་པ་ཞེས་བྱ་བ་ཡིན་ནོ། །མདོ་
ནི༑ ཐམས་ཅད་མཁྱེན་པ་ཉིད་དེ་ཡང་། ནས། བདེ་བར་ཡང་དག་པར་རྗེས་སུ་མ་མཐོང་
ངོ་། །ཞེས་པའོ། །རྣམ་པ་ནི། དམིགས་པ་དེ་དག་བདེན་པར་གཟུང་བྱའི་ངོ་བོ་ཉིད་
བཀག་པས་ན་གཟུགས་ལ་སོགས་པ་ལ་དོན་དམ་པར་རང་གིར་མི་བྱེད་པ་སྟེ་དོན་དམ་
པར་བདག་གིར་གཟུང་བྱས་སྟོང་བར་རྟོགས་པའི་འབྲིང་གི་ཡེ་ཤེས་ཞེས་བྱ་བ་གང་ཡིན་
པ་དེ་ཡིན་ནོ། །རྩ་བའི་རྐང་བ་གཉིས་དམིགས་པ་དང་གཅིག་རྣམ་པར་སྦྱར་རོ། །མདོ་
ནི༑ ཤེས་པ་དེ་ནང་གི་གཟུགས་ཀྱི། ནས། རློམ་སེམས་སུ་མི་བགྱིའོ། །ཞེས་པའོ། །རྩེ་མོ་
ཆེན་པོའི་དམིགས་པ་ནི། དོན་དམ་པར་ངོ་བོ་ཉིད་མེད་པ་ཉིད་ཀྱིས་ན་གཟུགས་ལ་
སོགས་པ་དེ་དག་ལ་དོན་དམ་པར་གྲུབ་པའི་སྔོན་པོ་ལ་སོགས་པའི་མཚན་མར་མི་མཐོང་

འགྲེལ་མཆན་སྐབས་དང་པོ། 232 རྣམ་མཁྱེན།
བ་སྟེ་དོན་དམ་པར་མཚན་མ་དེ་དག་དང་བྲལ་བའི་ཁྱད་དུ་བྱས་པའི་གཟུགས་སོགས་ཞེས་
བྱ་བ་ཡིན་ནོ། །མདོ་ནི། བཅོམ་ལྡན་འདས་འདི་ཡང་བྱང་ཆེན། ནས། བྱང་ཆེན་ཤེར་
ཕྱིན་ཏུ་རིག་པར་བྱའོ། །ཞེས་པའོ། །རྣམ་པ་ནི། གནས་ལུགས་རྟོགས་པའི་ཤེས་རབ་
ཀྱིས་ཆོས་ཐམས་ཅད་ཡང་དག་པར་ཆོས་ཐམས་ཅད་རབ་ཏུ་རྣམ་པར་འབྱེད་པས་ན་
དམིགས་པ་གཟུགས་སོགས་ཀྱི་དངོས་པོ་ཐམས་ཅད་མི་དམིགས་པར་ངེས་པར་རྟོགས་
པའི་ཆེན་པོའི་ཡེ་ཤེས་ཞེས་བྱ་བ་ཡིན་ནོ། །འདི་ལ་རྩ་བའི་རྐང་བ་གཅིག་དམིགས་པ་དང་
གཉིས་རྣམ་པར་སྦྱར་བར་གསེར་ཕྲེང་ལས་སོ། །གྲགས་ཆ་དང་ཤེར་སྒྲོན་དེ་ལྟར་སྦྱར། བུ་
ཊི ཀ་ཏུ་ཡང་རྩ་བ་དེ་ལྟར་སྦྱར་ལ། རྔོག་ཊིཀ་ལས། སེངྒེ་བཟང་པོས་འདིར་ཇི་སྐད་བཤད་
པ་ནི་མདོ་དང་ཤིན་ཏུ་མི་མཐུན་པས་འཁྲུལ་བ་ཡིན་པར་བདག་གིས་རྟོགས་སོ། །ཞེས་གསུངས་
ཀྱང་། མདོར་ཆུང་འབྲིང་གི་མཚམས་གཟུངས་པ་མེད་པས་གཅིག་ཁོ་ནར་མ་ངེས་སོ། །མདོ་
ནི༑ བཅོམ་ལྡན་འདས་གཞན་ཡང་བྱང་ཆེན། ནས། བྱང་ཆེན་ཤེར་ཕྱིན་དང་མ་བྲལ་
བར་རིག་པར་བགྱིའོ། །ཞེས་པའོ། །གཉིས་པ་ནི། དེ་ལྟར་ན་དྲོད་མན་ཆད་དུ་ལོག་ལྟས་
དགེ་རྩ་གཅོད་པས་དགེ་བའི་རྩ་བ་གཡོ་ལ། འདི་ནས་དེ་མི་སྲིད་པས་དེ་ལས་རབ་ཏུ་གྱུར་
བའི་རྩེ་མོ་ཡིན་པའི་ཕྱིར་ན་སྦྱོར་ལམ་རྩེ་མོར་གྱུར་བ་དམིགས་པ་དང་རྣམ་པ་ཟུང་དང་
ལྡན་པ་རྣམ་པ་གསུམ་མོ། །གསུམ་པ་བཟོད་པ་ལ་གཉིས། དང་པོ་རྩ་བ་ནི། གཟུགས་
སོགས་དོན་དམ་པར་ངོ་བོ་ཉིད་མེད་པ་ཉིད་ཀྱི་ཁྱད་པར་དུ་བྱས་པའི་གཟུགས་སོགས་བཟོད་
པ་ཆུང་ངུའི་དམིགས་པ་དང་། དམིགས་པ་དེ་དག་དོན་དམ་པར་མེད་པ་ཉིད་ཡིན་ཀྱང་
ཐ་སྙད་སྒྱུ་མ་ལྟ་བུའི་ངོ་བོ་ཉིད་དུ་རྟོགས་པའི་བཟོད་པ་ཆུང་ངུའི་ཡེ་ཤེས་རྣམ་པའོ། །མདོ་
ནི༑ ཉི་སྣང་ལྟར་ན་སྨྲས་པ་ཚེ་ལྡན་རབ་འབྱོར་ཅིའི་ཕྱིར་ན་བྱང་ཆེན། ནས། ཡང་དག་
མཐའི་བར་གྱི་རང་བཞིན་ནི་དངོས་བོ་མེད་པའོ། །ཞེས་པས་དམིགས་པ་དང་། ཚེ་ལྡན་
ཤཱ་བུ་རྣམ་གྲངས་དེས་ན། ནས། ཐམས་ཅད་མཁྱེན་པ་ཉིད་དུ་འབྱུང་བར་འགྱུར་རོ། །ཞེས་

འགྲེལ་མཆན་སྐབས་དང་པོ། 233 རྣམ་མཁྱེན།
པས་རྣམ་པ་བསྟན་ལ། རྔོག་ཊི ཀ་ལས། རྣམ་པ་ནི། གཟུགས་ཀྱི་རང་བཞིན་ཇི་ལྟ་བུ་
ཞེས་བྱ་བ་ལ་སོགས་པ་དྲིས་པའི་ལན་དུ། གཟུགས་ཀྱི་རང་བཞིན་ནི་དངོས་པོ་མེད་པའོ་ཞེས་
བྱ་བ་ལ་སོགས་པ་གསུངས་པ་སྟེ། དེ་བསྡུད་པ་ནི། དེ་མེད་པ་ཉིད་ངོ་བོ་ཉིད། །ཅེས་བྱ་
བ་སྟེ། ཡང་དག་པའི་དངོས་པོའི་རང་བཞིན་དང་བྲལ་བ་ཀུན་རྫོབ་པ་ཉིད་རང་བཞིན་ཡིན་
ནོ་ཞེས་བྱ་བའི་དོན་ཏེ། མཚན་ཉིད་ལ་ཡང་དེ་ལྟར་དོན་གྱིས་རྟོགས་པར་བྱའོ། །འདི་ནི་
སློབ་དཔོན་སེང་གེ་བཟང་པོའི་བཤད་པ་སྟེ་མདོ་དང་རྗེས་སུ་མཐུན་པས་ལེགས་པར་བཤད་
པར་ཁོ་བོས་རྟོགས་སོ། །འཕགས་པ་རྣམ་གྲོལ་སྡེ། ནས། མངོན་པར་རྟོགས་པའི་རྒྱན་
དང་མཐུན་པར་མི་སྣང་བས་དཔྱད་དགོས་སོ། །ཞེས་པ་ནི། ཉི་སྣང་གི་དམིགས་པར་སྦྱར་
བའི་མདོའི་སྨད་ཀྱི། སྨྲས་པ་ཚེ་ལྡན་རབ་འབྱོར་གཟུགས་ཀྱི་རང་བཞིན་ཇི་ལྟ་བུ། ནས།
ཡང་དག་མཐའི་བར་ཀྱི་རང་བཞིན་ནི་དངོས་པོ་མེད་པའོ། །ཞེས་པས་དེ་དག་རང་བཞིན་
མེད་པ་ཀུན་རྫོབ་ཏུ་དེ་དག་གི་རང་བཞིན་ནམ་ངོ་བོ་ཉིད་ཡིན་ཞེས་བསྟན་པས་རྣམ་པར་སྦྱར་
ནས། རྒྱན་སྣང་དུ། བརྒྱད་སྟོང་བར་ཤཱ་བུ་གཟུགས་ཉིད་གཟུགས་ཀྱི་ངོ་བོ་ཉིད་དང་བྲལ་
བའོ། །ནས། ངོ་བོ་ཉིད་ནི་ངོ་བོ་ཉིད་ཀྱི་མཚན་ཉིད་དང་ཡང་བྲལ་བའོ། །ཞེས་པ་དམིགས་
པར་སྦྱར་བས། ཉི་སྣང་གི་རྣམ་པར་སྦྱར་བའི་མདོ་རྣམས་དམིགས་པར་སྦྱོར་བའི་ཐད་གཅིག་
པའི་ཕྱིར་དང༌། དེས་ཆོས་ཐམས་ཅད་བདེན་མེད་དུ་བསྟན་གྱི་བདེན་མེད་དེའི་ངོ་བོ་ཉིད་
དུ་མ་བསྟན་པའི་ཕྱིར་སྙམ་དུ་དགོངས་པ་ཡིན་ལ། དེ་འགྲེལ་བ་ཆེ་ཆུང་གཉིས་ཀྱི་ཚིག་རིས་
དང་བསྟུན་ན་སློབ་དཔོན་གྱི་བཞེད་པ་ཡིན་ལ། མདོ་ལས་ནི་ཆོས་རྣམས་བདེན་དངོས་མེད་
པ་རྒྱུ་མཚན་དུ་བྱས་ནས་དེ་དག་བདེན་དངོས་དང་བྲལ་བར་བསྒྲུབས་ནས། དེའི་འོག་ཏུ་
དེ་དག་དོན་དམ་པའི་མཚན་ཉིད་དང་བྲལ་བར་གསུངས་པས། དམིགས་རྣམ་རིམ་བཞིན་
མདོ་དང་སྦྱོར་ན་ཉི་སྣང་གི་དེ་འགྲིག་ལ། སློབ་དཔོན་གྱི་དམིགས་པའི་སྒྲུབ་བྱེད་མཚན་
ཉིད་ཀྱི་ངོ་བོ་ཉིད་དང་ངོ་བོ་ཉིད་ཀྱི་མཚན་ཉིད་དག་སྟོང་བ་ཉིད་དུ་གཅིག་པ་ཉིད་ཅེས་པ་མདོར་

འགྲེལ་མཆན་སྐབས་དང་པོ 234 རྣམ་མཁྱེན།
མི་གསལ་བས། དམིགས་རྣམ་གྱི་མདོ་རྣམས་ཀྱིས་དམིགས་པ་དངོས་སུ་གསུངས་ནས་རྣམ་
པ་ཤུགས་ལ་གསུངས་པ། བསྟན་བཅོས་ཀྱིས་དངོས་སུ་གསུངས་ཞེས་སྨྲས་ན་ལེགས་བཤད་
དུ་འགྱུར་བར་གསེར་ཕྲེང་ལས་གསུངས་པས། དམིགས་རྣམ་གྱི་མདོ་སོ་སོར་མ་བྱས་པར་
ཐམས་ཅད་གཉིས་ཀར་སྦྱར་ན། ལེ་བརྒྱད་མར་སོ་སོའི་མཚམས་མ་ཕྱེ་བ་དང་འགྲིག་ལ།
སོ་སོར་སྦྱོར་ན་འཕགས་སེང་གཉིས་གང་ལྟར་བྱས་ཀྱང་ཆོག་སྟེ། གསེར་ཕྲེང་རྣམ་ངཤད་
སོགས་སུ་རྩ་བའི་སྐབས་སུ་ཉི་སྣང་ལྟར་བཀོད་ལ། བུ་དང་གཡགས་པས་ལོ་ཆེན་ལྟར་བྱས་
པའི་ཕྱིར་རོ། །གཟུགས་སོགས་དེ་དག་སྐྱེ་བ་འཁོར་བ་བདེན་མེད། ངེས་འབྱུང་མྱང་
འདས་བདེན་མེད་ཀྱི་ཁྱད་པར་དུ་བྱས་པའི་གཟུགས་སོགས་འབྲིང་གི་དམིགས་པ་དང་། མདོ་
ནི༑ དེ་ཅིའི་ཕྱིར་ཞེས་ན། ཚེ་ལྡན་ཤཱ་བུ་དེ་ནི་འདི་ལྟ་སྟེ་ཆོས་ཐམས་ཅད་མ་སྐྱེས་པ། ནས།
འབྱུང་བ་ཡང་མི་དམིགས་སོ། །ཞེས་པའོ། །དམིགས་པ་དེ་དག་བདེན་མེད་དུ་རྟོགས་པའི་
ཡེ་ཤེས་དག་པ་ལྔའི་རྒྱུར་རྟོགས་པའི་བཟོད་འབྲིང་གི་ཡེ་ཤེས་རྣམ་པ་དང་། མདོ་ནི། ཚེ་
ལྡན་ཤཱ་བུ་བྱང་ཆེན་ཤེར་ཕྱིན་ལ་དེ་ལྟར་སྤྱོད་པ། ནས། རྣམ་མཁྱེན་ཉིད་དུ་ཉེ་བར་གྱུར་
བ་ཡིན་ནོ། །ཞེས་པའོ། །གཟུགས་སོགས་དེ་དག་མཚན་མར་གཟུང་བྱར་མེད་པའི་ཁྱད་
པར་དུ་བྱས་པའི་ཆོས་རྣམས་ཆེན་པོའི་དམིགས་པ་དང༌། མདོ་ནི། ཚེ་ལྡན་རབ་འབྱོར་
གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆེན་ཤེར་ཕྱིན་
ལ་སྤྱོད་ཚེ་ཐབས་མི་མཁས། ནས། ཐབས་མི་མཁས་པར་རིག་པར་བྱའོ། །ཞེས་པས་
ལྡོག་ཕྱོགས་ནས་བསྟན་ནོ། །དམིགས་པ་དེ་དག་དོན་དམ་པར་དེ་ཡི་མཚན་མར་མི་རྟེན་
པས་ན་མོས་པ་ཡིད་བྱེད་ཀྱིས་བདེན་པར་མོས་པ་མིན་པ་དང༌། དེ་ཁོ་ན་ཉིད་ཡིད་བྱེད་
ཀྱིས་བདེན་པར་འདུ་ཤེས་པ་མེད་པར་རྟོགས་པའི་ཆེན་པོའི་ཡེ་ཤེས་རྣམ་པ་ཡིན་ནོ། །མདོ་
ནི༑ སྨྲས་པ་ཚེ་ལྡན་རབ་འབྱོར་བྱང་ཆེན་ཤེར་ཕྱིན་ཇི་ལྟར་སྤྱོད་ན་ཐབས་མཁས་པར་ཤེས་
པར་བྱ། ནས། བྱང་ཆེན་དེ་ནི་རྣམ་མཁྱེན་ལ་ཉེ་བར་གྱུར་བར་རིག་པར་བྱའོ། །ཞེས་

འགྲེལ་མཆན་སྐབས་དང་པོ། 235 རྣམ་མཁྱེན།
པའོ། །གཉིས་པ་འགྲེལ་བ་ལ་གཉིས། བཤད་པ་དང༌། བསྡུ་བའོ། །དང་པོ་ནི། ཅེས་བྱ་
བ་ལ་བཟོད་པ་ཆུང་ངུའི་དམིགས་པ་ནི་འདིས་མཚོན་པར་བྱེད་པའི་མཚན་ཉིད་ཀྱི་ངོ་བོ་
ཉིད་དང་། འདི་མཚོན་པར་བྱ་བའམ་མཚན་གཞིའི་ངོ་བོ་ཉིད་ཀྱི་མཚན་ཉིད་དག་བདེན་
པའི་སྟོང་བ་ཉིད་དུ་གཅིག་པ་ཉིད་ཀྱི་རྒྱུ་མཚན་གྱིས་གཟུགས་ལ་སོགས་པ་བདེན་པའི་
ངོ་བོ་ཉིད་མེད་པ་ཉིད་ཅེས་བྱ་བའི་ཁྱད་པར་དུ་བྱས་པའི་ཆོས་རྣམས་ཡིན་ནོ། །མདོ་
ནི༑ དེ་ནས་ཚེ་ལྡན་ཤཱ་བུས་ཚེ་ལྡན་རབ་འབྱོར་ལ། ནས། ངོ་བོ་ཉིད་ཀྱི་མཚན་ཉིད་དང་
བྲལ་བའོ། །ཞེས་པའོ། །རྣམ་པ་ནི། ༼ཁ༽ སྐྱེ་བོ་བདེན་པར་ཞེན་པའི་དམིགས་པ་ཅན་
གྱི་ངོར་བདེན་པར་སྣང་བའི་ཀུན་རྫོབ་པའི་༼ཀ༽གཟུགས་ལ་སོགས་པ་དོན་དམ་པར་དངོས་
བོ་མེད་པ་ཉིད་ཡིན་ཡང་༼ག༽ངོ་བོ་ཉིད་དོ་ཞེས་རྟོགས་པའི་བཟོད་ཆུང་གི་ཡེ་ཤེས་ཞེས་
བྱ་བ་ཡིན་ནོ། །མདོ་ནི། དེ་སྐད་ཅེས་སྨྲས་པ་དང༌། ནས། རྣམ་མཁྱེན་ཉིད་ལ་ངེས་
པར་འབྱུང་བར་འགྱུར་རོ། །ཞེས་པས། དམིགས་པ་འདི་ཀུན་རྫོབ་ཏུ་སློབ་པས་རྣམ་མཁྱེན་
ཐོབ་པར་གསུངས་པས་རྣམ་པར་སྦྱར་བར་རྒྱན་སྣང་དུ་གསུངས་པས། འདིའི་ཡུམ་བར་
མ་ལས། སྨྲས་པ་ཚེ་ལྡན་རབ་འབྱོར་བྱང་ཆེན་གང་བསླབ་པ་འདི་ལ། ནས། རྣམ་མཁྱེན་
ཉིད་དུ་འབྱུང་བར་འགྱུར་རོ། །ཞེས་པ་སྦྱར་ན་ལེགས་སྙམ་མོ། །བཟོད་འབྲིང་གི་དམིགས་
པ་ནི། དོན་དམ་པར་རང་བཞིན་གྱིས་མ་སྐྱེས་པ་ཉིད་ཀྱིས་ན་གཟུགས་ལ་སོགས་པ་
ལ་དོན་དམ་པར་སྐྱེ་བ་འཁོར་བ་ཡང་མེད་མྱ་ངན་ལས་འདས་པ་ཡང་མེད་པའི་ཁྱད་པར་
དུ་བྱས་པའི་ཆོས་རྣམས་ཅེས་བྱ་བ་ཡིན་ནོ། །མདོ་ནི། དེ་ཅིའི་ཕྱིར་ཞེ་ན། ནས། ངེས་
པར་འབྱུང་བ་མེད་ཅིང་མ་སྐྱེས་པའོ། །ཞེས་པའོ། །རྣམ་པ་ནི། ཆོས་ཐམས་ཅད་ཀྱི་
རང་གི་ངོ་བོ་བདེན་སྟོང་དུ་རྟོགས་པ་གོམས་པ་ཁོ་ནས་ལུས་ལ་སོགས་པ་ངག་དང་ཡིད་
དང་མཚན་བཟང་དང་སངས་རྒྱས་ཀྱི་ཞིང་ལ་སོགས་པ་རྣམ་པ་ཐམས་ཅད་དུ་རྣམ་པར་
དག་པའི་རྒྱུ་བྱེད་པར་རྟོགས་པའི་བཟོད་འབྲིང་གི་ཡེ་ཤེས་ཞེས་བྱ་བ་ཡིན་ནོ། །མདོ་ནི།

འགྲེལ་མཆན་སྐབས་དང་པོ། 236 རྣམ་མཁྱེན།
ཚེ་ལྡན་ཤཱ་བུ། ནས། ཐམས་ཅད་མཁྱེན་པ་ཉིད་ལ་ཉེ་བ་ཡིན་ནོ། །ཞེས་འདིར་ངག་མ་
གཏོགས་པ་བཞི་གསུངས་ཤིང༌། ཉི་ཁྲིར་ཞིང་དག་པའི་རྒྱུར་མ་གསུངས་ཀྱང་དེ་ཕན་ཡོན་
དུ་གསུངས་སོ། །བཟོད་པ་ཆེན་པོའི་དམིགས་པ་ནི་དོན་དམ་པར་རང་དང་སྤྱིའི་མཚན་
ཉིད་མི་འཐད་པས་༼ཁ༽ ཆོས་ཐམས་ཅད་༼ཀ༽བདེན་གྲུབ་ཀྱི་མཚན་ཡ་མེད་པ་ཉིད་
དོ་ཞེས་བྱ་བའི་ཁྱད་པར་དུ་བྱས་པའི་༼ ག༽ཡིན་ནོ། །མདོ་ནི། གཞན་ཡང་ཚེ་ལྡན་རབ་
འབྱོར་གྱིས། ནས། བྱང་ཆེན་ཤེར་ཕྱིན་ལ་སྤྱོད་པ་ཡིན་ནོ་ཞེས་པའོ། །རྣམ་པ་ནི་༼ ག༽
ཁྱབ་སྟེ། དོན་དམ་པར་མ་གྲུབ་པ་དེས་རང་བཞིན་ཁོ་ནས་སོ། །འདི་རྣམ་བཤད་ལྟར་
ཡིན་ལ། གསེར་ཕྲེང་སོགས་ལས་རང་བཞིན་ཁོ་ནས་ཏེ་དེ་ཁོ་ནར་ཞེས་དགག་བྱ་ལ་སྦྱར་
རོ༑ ༑༼ ཁ༽ གཟུགས་ལ་སོགས་པའི་རང་སྤྱིའི་མཚན་མ་རྣམས་ཀྱི་རྟེན་དང་བདེན་པར་
གྲུབ་པ་དང་བྲལ་བ་ཉིད་ཀྱིས་སོ། །༼ཀ༽དམིགས་པ་དེ་རྣམས་ཀྱི་སྟོང་ཉིད་དོན་སྤྱིའི་ཚུལ་
གྱིས་རྟོགས་པའི་མོས་པ་ཡིད་ལ་བྱེད་པས་མཚན་མར་མི་མོས་ཤིང་སྟོང་ཉིད་མངོན་སུམ་
དུ་རྟོགས་པའི་དེ་ཁོ་ན་ཉིད་ཡིད་ལ་བྱེད་པས་མཚན་མར་ཡོངས་སུ་ཤེས་པ་མེད་པར་
རྟོགས་པའི་བཟོད་ཆེན་གྱི་ཡེ་ཤེས་ཞེས་བྱ་བ་རྣམ་པ་ཡིན་ཏེ། ༼ང༽མདོ་ནི། དེ་སྤྱོད་
ཀྱང་སྤྱོད་དོ། །ནས། མི་རྟོགས་ཀྱང་མ་ཟིན་ཏོ། །ཞེས་པའོ། །གཉིས་པ་ནི། དེ་ལྟར་ན་
ངན་འགྲོར་སྐྱེ་བ་ལ་བརྟགས་མིན་ཐོབ་སྟེ་ངན་འགྲོར་འགྲོ་བ་མེད་པས་ཆོས་ཆེན་པོ་སྟོང་
ཉིད་ལ་མི་སྐྲག་པའི་བཟོད་པ་དང་པོར་ཐོབ་པའི་ཕྱིར་སྦྱོར་ལམ་བཟོད་པར་གྱུར་བ་
དམིགས་པ་དང་རྣམ་པ་ཟུང་དང་ལྡན་པ་རྣམ་པ་གསུམ་མོ། །རྒྱན་སྣང་དུ་སློབ་དཔོན་
དབྱིན་གཉེན་གྱིས་མཛོད་ལས། བཟོད་ཐོབ་ངན་སོང་མི་འགྲོའོ། །ཞེས་པ་མི་འཐད་དེ།
བྱང་སེམས་ཀྱིས་དེ་ཐོབ་ཀྱང་སྨོན་ལམ་གྱིས་སྐྱེ་བ་ཡོད་པའི་ཕྱིར་དང་། མདོ་ལས་དེར་
མི་འགྲོ་གསུངས་པ་ལས་ཉོན་གྱིས་མི་འགྲོ་བར་དགོངས་ལ། མདོ་ལས། ཤཱ་རིའི་བུས་མཛེས་
དགའ་ཁྱེར་ནས་དམྱལ་བར་སོང་བར་བཤད་པའི་ཕྱིར། ཞེས་པས་མཛོད་དུ་ཉན་ཐོས་སྡེ་

འགྲེལ་མཆན་སྐབས་དང་པོ། 237 རྣམ་མཁྱེན།
བའི་ལུགས་བཀོད་པ་འགོག་པ་ཡིན་གྱི། དབྱིག་གཉེན་འགོག་པ་མིན་པར་རྣམ་བཤད་ལས་
གསུངས་སོ། །བཞི་བ་ཆོས་མཆོག་ལ་གཉིས། དང་པོ་རྩ་བ་ལ། ཆོས་མཆོག་གི་དམིགས་
རྣམ་བྱེ་བྲག་ཏུ་བཤད་པ་དང་། སྤྱིའི་དོན་བསྡུ་བ་གཉིས། དང་པོ་ནི། ཆོས་ཐམས་ཅད་
བདེན་པའི་སྐྱེ་བ་མེད་པའི་ཁྱད་པར་དུ་བྱས་པའི་གཟུགས་སོགས་དང་དཔའ་བར་འགྲོ་བའི་
ཏིང་ངེ་འཛིན་སོགས་ཏིང་འཛིན་བརྒྱ་ཕྲག་ལྷག་ནི་དམིགས་པ་དང་། མདོ་ནི། རྣམ་པ་
ཐམས་ཅད་མཁྱེན་པ་དེ་ཡང་ཆོས་ཐམས་ཅད་ངོ་བོ་ཉིད་མེད་པའི་ཕྱིར། ནས། འཚང་
རྒྱ་བར་འགྱུར་བ་དེ་ལྟ་བུ་ཚད་མེད་གྲངས་མེད་པ་གཞན་དག་ཀྱང་ཡོད་དེ། ཞེས་པའོ། །ཆོས་
ཐམས་ཅད་བདེན་པར་མེད་པ་དང་ཏིང་ངེ་འཛིན་དེ་བསྒོམ་པ་ཡིད་བྱེད་ལས་གཞན་དོན་
ལྷུན་གྲུབ་ཏུ་འབྱུང་བར་རྟོགས་པའི་ཏིང་ངེ་འཛིན་ཐམས་ཅད་ཀྱི་སྤྱོད་ཡུལ་མྱོང་བར་བྱེད་
པའི་ཆུང་ངུའི་ཡེ་ཤེས་ཉིད་རྣམ་པ་ཡིན་ལ། མདོ་ནི། དེ་ལ་དཔའ་བར་འགྲོ་བ་ཞེས་བྱ་
བའི་ཏིང་ངེ་འཛིན་གང་ཞེ་ན། ནས། གོས་པ་མེད་པའི་ཏིང་ངེ་འཛིན་ཏོ། །ཞེས་བྱ་བའི་
བར་དུའོ། །ཞེས་ཏིང་ངེ་འཛིན་བརྒྱ་དང་བཅུ་དགུའི་དོན་བཤད་པ་ཉི་སྣང་དང་ལེའུ་བརྒྱད་
མར་ཡོད་ཀྱང་ད་ལྟའི་ལེ་མང་ལ་ཆད་དོ། །ལུང་སྟོན་པའི་རྒྱུ་ཁྱད་པར་ཅན་གྱི་གཟུགས་
སོགས་དམིགས་པ་དང་། མདོ་ནི། དེ་ནས་སངས་རྒྱས་ཀྱི་མཐུས་ཚེ་ལྡན་རབ་འབྱོར་གྱིས།
ནས། བྱང་ཆེན་བླ་མེད་བྱང་ཆུབ་ཏུ་ལུང་བསྟན་ཏེ། ཞེས་པའོ། །དམིགས་པ་དེ་བདེན་
མེད་དུ་བསྒོམ་པའི་ཚེ་དོན་དམ་པར་འཁོར་གསུམ་དུ་རློམ་པ་རགས་པ་ཟད་པའི་འབྲིང་གི་
ཡེ་ཤེས་རྣམ་པ་ཡིན་ལ། མདོ་ནི། བྱང་ཆེན་དེས་ཏིང་ངེ་འཛིན་ཡང་ཡང་དག་པར་རྗེས་
སུ་མི་མཐོང་། ནས། དེ་དག་ཐམས་ཅད་མེད་ཅིང་མི་རྒྱུའོ། །ཞེས་པའོ། །ཡུམ་ཏིང་ངེ་
འཛིན་སྒོམ་པ་པོ་གསུམ་པོ་ཆོས་ཉིད་ཀྱི་རང་བཞིན་དུ་ཕན་ཚུན་ངོ་བོ་གཅིག་པའི་ཁྱད་པར་
དུ་བྱས་པའི་གཟུགས་སོགས་དམིགས་པ་དང༌། མདོ་ནི། སྨྲས་པ་ཚེ་ལྡན་རབ་འབྱོར་ཏིང་
ངེ་འཛིན་འདི་དག །ནས། ཚེ་ལྡན་ཤཱ་བུ་དེ་ནི་མ་ཡིན་ནོ། །ཞེས་པའོ། །དམིགས་ཡུལ་

འགྲེལ་མཆན་སྐབས་དང་པོ། 238 རྣམ་མཁྱེན།
ཏིང་འཛིན་སོགས་བདེན་པར་རྣམ་པར་མི་རྟོག་པར་རྟོགས་པའི་ཆེན་པོའི་ཡེ་ཤེས་རྣམ་པ་
ཡིན་ལ། མདོ་ནི། སྨྲས་པ་ཚེ་ལྡན་རབ་འབྱོར་རིགས་ཀྱི་བུ་དེ་ཏིང་ངེ་འཛིན་དེ་ལ་འདུ་
ཤེས་སུ་བྱེད་དམ། ནས། འདུ་ཤེས་སུ་འགྱུར་བ་མེད་དོ། །ཞེས་པའོ། །གཉིས་པ་དོན་
བསྡུ་བ་ནི། སྔར་བཤད་པ་དེ་ལྟར་ངེས་འབྱེད་ཆ་མཐུན་བཞི་ནི། །དང་པོར་སྐྱེ་བ་ཆུང་
དང་བར་དུ་སྐྱེ་བ་འབྲིང་དང་ཐ་མར་སྐྱེ་བ་ཆེན་པོ་ཡིན། །བུ་ཊིཀ་ལས། མདོ་ནི། དེ་
ནི་ངེས་པར་འབྱུང་བར་འགྱུར། ཡོངས་སུ་མི་འདོར་བར་འགྱུར་ཉེ་བར་འགྱུར་མངོན་པར་
ཤེས་པ་ཏིང་ངེ་འཛིན་ཆུང་ངུ་ཐོབ་པར་འགྱུར་ཞེས་པ་རིམ་བཞིན་དུ་ཆ་མཐུན་བཞིའི་དོན་
བསྡུ་བ་གསུངས་སོ། །ཞེས་གསུངས་ཀྱང་མདོ་དེ་གང་ན་ཡོད་དཔྱད། ཉི་ཟེར་ལས། འདིར་
སྦྱོར་ལམ་བཞི་བོ་རེ་རེ་ལ་ཆུང་འབྲིང་ཆེན་པོ་གསུམ་གསུམ་དུ་འབྱེད་པ་ནི། རྗེ་བཙུན་གྱིས་
མཇུག་སྡུད་ཀྱི་ཚིག་འདིས་གསལ་བར་བྱེད་པ་ཡིན་ལ། དེ་དག་ནང་ཚན་སོ་སོར་མངོས་
སྐབས་འབྱེད་པ་ནི་འཕགས་པས་མཛད་ལ། བསྟན་བཅོས་མ་སྦྱར་བ་ནི་སློབ་དཔོན་གྱིས་
མཛད་པའོ། །ཐམས་ཅད་ལ་དམིགས་པ་དང་རྣམ་པའི་ཁྱད་པར་མི་འདྲ་བ་བསྡུ་བ་ནི་གདུལ་
བྱ་ཉེ་བའི་བསམ་པ་ལ་ལྟོས་པ་ཡིན་ལ། ཡང་དག་པར་ཐམས་ཅད་ཀྱང་དམིགས་པ་བདེན་
བཞི་དང་རྣམ་པ་གཟུང་འཛིན་རང་བཞིན་མེད་པའི་སྟོང་ཉིད་དངོས་སུ་གཅོད་པར་འདྲ་ལ་
ཞེས་པ་ལེགས་སོ། །གཉིས་པ་འགྲེལ་བ་ལ་གཉིས། བཤད་པ་དང༌། བསྡུ་བའོ། །དང་པོ་
ནི་ཞེས་བྱ་བ་ལ་ཆོས་མཆོག་ཆུང་ངུའི་དམིགས་པ་ནི་ཆོས་ཐམས་ཅད་བདེན་པའི་སྐྱེ་བ་
མེད་པ་དང་དཔའ་བར་འགྲོ་བ་ལ་སོགས་པའི་ཏིང་ངེ་འཛིན་བརྒྱ་དང་ཉི་ཤུ་བསྒོམ་པར་
བྱའོ་ཞེས་བྱ་བས་བསྟན་པའི་ཏིང་ངེ་འཛིན་དང་དེ་དང་བདེན་སྟོང་དབྱེར་མེད་པའི་གཟུགས་
སོགས་ཡིན་ནོ། །བོད་སྔ་མས་ཏིང་ངེ་འཛིན་གྱི་རྐྱེན་བཞི་དང་མཚུངས་ལྡན་སོགས་ཀྱིས་
བདེན་བཞི་བསྡུས་པས་དེ་དམིགས་པར་འདོད་པ་གསེར་ཕྲེང་ལས་སོ། །མདོ་ནི། འདི་ནི་
བྱང་ཆུབ་ཆེན་པོའི་ཏིང་ངེ་འཛིན། ནས། རང་སངས་རྒྱས་ཐམས་ཅད་དང་ཐུན་མོང་མ་

འགྲེལ་མཆན་སྐབས་དང་པོ། 239 རྣམ་མཁྱེན།
ཡིན་པའོ། །ཞེས་པའོ། །རྣམ་པ་ནི། རྒྱུ་སྔོན་རང་གི་སྨོན་ལམ་བཏབ་པ་དང་བསོད་
ནམས་དང་ཡེ་ཤེས་ཀྱི་ཚོགས་གཉིས་བསགས་པ་དང་རང་བཞིན་རྣམ་པར་དག་པའི་ཆོས་
ཀྱི་དབྱིངས་ཀྱི་སྟོབས་ཀྱིས་དམིགས་པ་དེ་དག་བསྒོམ་པ། འབྲས་བུ་འཕྲིན་ལས་ལྷུན་
གྱིས་གྲུབ་པར་འཇིག་རྟེན་གྱི་ཁམས་ཐམས་ཅད་དུ་སྐལ་བ་ཇི་ལྟ་བ་བཞིན་དུ་ཏིང་ངེ་
འཛིན་གྱི་བྱེད་པ་འཇུག་པར་རྟོགས་པའི་ཆོས་མཆོག་ཆུང་ངུའི་ཡེ་ཤེས་ཞེས་བྱ་བ་ཡིན་
ནོ༑ ༑ཁ་ཅིག་འདིའི་འབྲས་བུ་ཆོས་མཆོག་ལ་མི་འགྲིག་ཟེར་ཀྱང་། ཆོས་མཆོག་གིས་
འབྲས་བུ་དེ་འབྱུང་བར་རྟོགས་ཀྱི་དེ་དག་མཆོག་གི་འབྲས་བུར་བཤད་པ་མིན་ནོ། །མདོ་
ནི༑ ཏིང་ངེ་འཛིན་འདིས་གནས་པའི་བྱང་ཆེན་མྱུར་དུ་བླ་མེད་བྱང་ཆུབ་ཏུ་མངོན་པར་འཚང་
རྒྱའོ། །ཞེས་པའོ། །འབྲིང་གི་དམིགས་པ་ནི། ཤེར་ཕྱིན་གྱི་རྣལ་འབྱོར་ལ་ཡང་དག་
པར་ཞུགས་པའི་ཏིང་ངེ་འཛིན་དང་ལྡན་པའི་རྣལ་འབྱོར་བ་ཆོས་མཆོག་ལ་གནས་པ་
ལ་སངས་རྒྱས་རྣམས་ཀྱིས་མ་འོང་བ་ན་འཚང་རྒྱའོ་གསུངས་ཀྱི་ས་བརྒྱད་པ་ལྟར་དུས་འདི་
ཙམ་ན་ཞེས་མི་གསུངས་པས་ལྐོག་ཏུ་ལུང་སྟོན་པར་མཛད་པ་འདི་ནི་རྟེན་འབྲེལ་གྱི་ཆོས་
ཉིད་དོ་ཞེས་བྱ་བ་ཡིན་པས་ལུང་སྟོན་པའི་རྒྱུ་བདེན་པར་མེད་པའི་བདེན་བཞི་ཡིན་ནོ། །མདོ་
ནི༑ དེ་ནས་སངས་རྒྱས་ཀྱི་མཐུས་གནས་བརྟན་ཚེ་ལྡན་རབ་འབྱོར། ནས། བྱང་ཆུབ་ཏུ་
ལུང་བསྟན་པ་ལེགས་སོ། །ཞེས་པའོ། །རྣམ་པ་ནི། བྱང་སེམས་མཉམ་བཞག་གི་ཚེ་
བདེན་འཛིན་གྱི་རྣམ་པར་རྟོག་པ་མངོན་གྱུར་ཐམས་ཅད་མི་འཐད་པའི་རྒྱུ་མཚན་དེས་
བྱང་ཆུབ་སེམས་དཔའ་ཆོས་མཆོག་འབྲིང་གི་ཏིང་ངེ་འཛིན་གྱི་རང་གི་ངོ་བོ་རྟོགས་ཤིང་
ཐོབ་པ་ལ་མཉམ་པར་བཞག་ཚེ་བདག་ནི་སྔར་མཉམ་པར་བཞག་པའོ་སྙམ་པ་ལ་སོགས་
པས་མ་འོངས་པ་ན་འཇོག་པར་འགྱུར་རོ། །ད་ལྟར་བཞག་བཞིན་པའོ། །སྙམ་དུ་འཁོར་
གསུམ་བདེན་པར་འཛིན་པའི་ཤེས་པ་མི་འབྱུང་《སྟེ་འཁོར་གསུམ་དུ་བདེན་པར་མེད་པར་
རྟོགས་པའི་འབྲིང་གི་ཡེ་ཤེས་ཞེས་བྱ་བ་ཡིན་ནོ། {མདོ་ནི། དེ་ནི་ཏིང་ངེ་འཛིན་དེ་ཡང་

འགྲེལ་མཆན་སྐབས་དང་པོ། 240 རྣམ་མཁྱེན།
ཡང་དག་པར་རྗེས་སུ་མི་མཐོང་། ནས། ཐམས་ཅད་མ་མཆིས་སོ། །ཞེས་པའོ། །ཆེན་
པོའི་དམིགས་པ་ནི། ཆོས་ཉིད་ཀྱིས་ངོ་བོ་བསྒོམ་པའི་ཏིང་ངེ་འཛིན་དང་སྒོམ་པ་པོའི་
བྱང་ཆུབ་སེམས་དཔའ་དང་བསྒོམ་བྱ་ཤེས་རབ་ཀྱི་ཕ་རོལ་ཏུ་ཕྱིན་པ་དང་དོན་གསུམ་
ཕན་ཚུན་ངོ་བོ་གཅིག་པའོ་ཞེས་བྱ་བའི་ཁྱད་པར་དུ་བྱས་པའི་བདེན་བཞི་ཡིན་ནོ། །མདོ་
ནི༑ དེ་སྐད་ཅེས་གསོལ་བ་དང༌། ནས། ཤཱ་བུ་དེ་ནི་མ་ཡིན་ནོ། །ཞེས་པའོ། །རྣམ་པ་ནི་
དམིགས་ཡུལ་གྱི་ཆོས་ཐམས་ཅད་དོན་དམ་པར་ཡོད་པ་མ་ཡིན་པ་ཉིད་ཀྱིས་ན་དོན་དམ་
པར་ཡུལ་ཅན་ཏིང་ངེ་འཛིན་དུ་རྣམ་པར་མི་རྟོག་པ་ནི་མཐོང་ལམ་དང་སངས་རྒྱས་ཐོབ་
པའི་ཐབས་དམ་པའོ་ཞེས་བྱ་བ་ཡིན་པས་དམིགས་ཡུལ་དེ་དག་བདེན་སྟོང་དུ་རྟོགས་པའི་
ཆེན་པོའི་ཡེ་ཤེས་རྣམ་པར་མི་རྟོག་པ་ཡིན་ཏེ། ཆོས་ཉིད་ཀྱི་རྣམ་ཅན་ཡིན་པའི་ཕྱིར་རོ།།
མདོ་ནི། དེ་ཅིའི་ཕྱིར་ཞེ་ན། རིགས་ཀྱི་བུ། ནས། དེ་ལྟར་སློབ་ན་ཤེར་ཕྱིན་ལ་སློབ་པོ།།
ཞེས་པའོ། །གཉིས་པ་བསྡུ་བ་ནི། དེ་ལྟར་ན་འཇིག་རྟེན་པའི་ཆོས་ཟག་བཅས་ཐམས་
ཅད་ཀྱི་ནང་ནས་མཆོག་ཏུ་གྱུར་ཅིང་ཟག་མེད་ཀྱི་དངོས་པོ་རང་གི་རྩལ་གྱིས་འདྲེན་པ་ཡིན་
པའི་ཕྱིར་ཆོས་ཀྱི་མཆོག་ཅེས་བྱ་བ་དམིགས་པ་དང་རྣམ་པ་ཟུང་དང་ལྡན་པ་རྣམ་པ་
གསུམ་མོ། །
བརྗོད་ཚུལ་ལ་རྩོད་པ་སྤོང་བ།
གསུམ་པ་བརྗོད་ཚུལ་ལ་རྩོད་པ་སྤོང་བ་ལ་གཉིས། རྩོད་པ་དང་། ལན་ནོ། །དང་
པོ་ནི། རྣམ་བཤད་ལྟར་ན། དྲོད་ཆུང་ངུའི་དམིགས་པ་སྟོན་ཚེ་དམིགས་པ་མི་རྟག་ལ་
སོགས་པ། །བདེན་པའི་རྟེན་ཅན། ཞེས་བྱ་བ་མ་གཏོགས་ལྷག་མ་རྣམས་ཀྱིས་དམིགས་
རྣམ་སྟོན་པ་ན་ཁྱད་པར་ཅན་གྱི་ཆོས་བརྗོད་ཁོ་ནས་ཐམས་ཅད་བརྗོད་པ་མི་རིགས་ཏེ།
དམིགས་པ་ཁྱད་པར་ཅན་དང་ཆོས་ཅན་དང་རྣམ་པ་དེའི་སྟེང་དུ་ཆོས་བརྗོད་པའི་བརྗོད་

འགྲེལ་མཆན་སྐབས་དང་པོ། 241 རྣམ་མཁྱེན།
པར་བྱ་བ་ཡིན་པའི་ཕྱིར། ཞེས་བརྗོད་པ་ནི་ཞེས་པ་ཡན་ཆད་རྩོད་པར་སྦྱར་ལ། བུ་དང་
རེད་མདའ་བས་ཀྱང་སྦྱར་ཀྱང་རྩོད་ཚུལ་རིག་བྱིན་ལྟར་བྱས་སོ། །གསེར་ཕྲེར་ལྟར་ན།
དམིགས་པ་དང་པོ་མ་གཏོགས་པའི་དམིགས་རྣམ་བརྗོད་ཚུལ་ཕྱིན་ཅི་ལོག་ཏུ་འགྱུར་ཏེ།
དམིགས་པ་ཆོས་ཅན་དང་རྣམ་པ་ཆོས་བརྗོད་ཀྱིས་བརྗོད་དགོས་པ་ལ། གཉིས་ཀ་ཆོས་བརྗོད་
ཀྱིས་བརྗོད་པའི་ཕྱིར། ཞེས་པའི་རྩོད་པ་ཁོངས་ནས་བཏོན་པ་གསེར་གླིང་བ་དང་ཉ་སོགས་
ལྟར་ཡིན་ནོ། །འོག་མ་རྣམས་སུ་དམིགས་པ་བདེན་བཞི་ཚིག་གིས་མ་ཟིན་པ་ལ་རྩོད་པ་ཡིན་
ནོ༑ ༑གཉིས་པ་ལན་ལ་གཉིས། སྒྲ་གཉིས་བརྗོད་བྱ་ཐ་དད་མེད་པ་དང་། དོན་གྱི་ཤུགས་
ཀྱིས་ཆོས་ཅན་གོ་བའི་ལན་ནོ། །དང་པོ་ནི། ༼ཅ༽དྲོད་ཆུང་ངུའི་དམིགས་པ་སྟོན་བྱེད།
དམིགས་པ་མི་རྟག་ལ་སོགས་པ། །བདེན་པའི་རྟེན་ཅན། ཞེས་བྱ་བ་ལ་ཆོས་ཅན་བདེན་
བཞི་སྒྲས་ཟིན་པར་བརྗོད་པ་མ་གཏོགས་པར། ༼ཀ༽དམིགས་པ། གང་དང་གང་ཡིན་
ཆོས་ཀྱི་ཁྱད་པར་དུ་བྱས་པའི་༼ག༽རྣམ་པ་རྣམས་ཆོས་ཅན་གྱིས་ཁྱད་པར་དུ་བྱས་པ་ཅན་
གྱི་༼ཁ༽ཆོས་ཅན་དང་༼ང༽ཆོས་བརྗོད་པས་བརྗོད་པར་བྱ་བ་ཡིན་ན་ཡང་༼ཆ༽
དམིགས་པ་བཅུ་གཅིག་དང་རྣམ་པ་བཅུ་གཉིས་ཐམས་ཅད་ཁྱད་པར་ཅན་གྱི་ཆོས་བརྗོད་
པའི་སྒྲས་དམིགས་རྣམ་སྟོན་པའི་སྐབས་ཐམས་ཅད་དུ་བརྗོད་པ་ལ་ནི་ཆོས་ཅན་དམིགས་
པ་བདེན་བཞི་མ་བརྗོད་པར་ཐལ་བའི་ཉེས་པ་མེད་དེ། གཞི་གཅིག་ལ་ལྟོས་པའི་ཆོས་དང་
ཆོས་ཅན་བརྗོད་པའི་སྒྲ་གཉིས་ལ་རིམ་པ་ལྟར་སྨྲ་བ་བོ་དང་ཉན་པ་པོའི་འདོད་པའི་དོན་བ་
ལང་ལྟ་བུ་ཁྱད་ཆོས་གཞན་གྱི་རྟེན་བྱེད་པའི་ཁྱད་གཞི་ལྟ་བུར་བློ་ཡུལ་དུ་འཆར་བ་སྤངས་
ནས་ཁྱད་ཆོས་ཙམ་དུ་སྟོན་པས་ཁྱད་པར་གཞན་སྤོང་བ་དང༌། དེ་འདྲ་བའི་དོན་བ་ལང་
ལྟ་བུ་དེ་ཁྱད་ཆོས་གཞན་གྱི་རྟེན་བྱེད་པའི་ཁྱད་གཞི་ལྟ་བུར་བློ་ཡུལ་དུ་འཆར་བ་མི་སྤོང་བར་
ཁྱད་གཞི་ལྟར་སྟོན་པས་མི་སྤོང་བ་མ་གཏོགས་པར་སྒྲ་གཉིས་པོ་འདི་དག་ལ་དོན་བ་ལང་
ཙམ་གྱི་ངོ་བོ་གོ་བ་ལ་ཁྱད་པར་ནི་འགའ་ཡང་མེད་དོ་ཞེས་ཆོས་ཀྱི་གྲགས་པའི་ལུགས་

འགྲེལ་མཆན་སྐབས་དང་པོ། 242 རྣམ་མཁྱེན།
ལས་འབྱུང་བའི་ཕྱིར་རོ། །དེས་ན་སྒྲ་དེ་གཉིས་བརྗོད་ཚུལ་ཐ་དད་པ་ཙམ་ལས་བ་ལང་
གི་ལྡོག་པ་བརྗོད་པ་ལ་ཁྱད་པར་མེད་པ་ལྟར། དྲོད་ཆུང་ངུའི་དམིགས་པ་སྟོན་པའི་རྩ་བ་
དང་དམིགས་རྣམ་ལྷག་མ་སྟོན་པའི་རྩ་བ་རྣམས་བདེན་བཞི་དངོས་སུ་བརྗོད་མ་བརྗོད་ཀྱི་ཚུལ་
ཐ་དད་པ་ཡིན་གྱི། དོན་བདེན་བཞི་དང་འབྲེལ་བར་བསྟན་པ་ལ་ཁྱད་པར་མེད་པའོ། །གཉིས་
པ་ནི། ལན་གྱི་རྣམ་པ་གཅིག་ཏུ་ན་ཚིག་ལེའུར་བྱས་པ་བསྡེབ་པའི་ངོར་ཆོས་ཅན་བདེན་
པ་སྒྲས་ཟིན་པར་བརྗོད་པ་ལས་ཐ་དད་པར་ཆོས་བརྗོད་ཀྱིས་བདེན་པ་སྒྲས་མ་ཟིན་པར་བརྗོད་
ཀྱང༌། ༼ཁ༽ཆོས་ཅན་དམིགས་པ་བདེན་བཞི་ལ་བདེན་པར་མངོན་པར་ཞེན་པ་ལ་སོགས་
པ་བཀག་པ་དང་ལྡན་པ་དག་ཏུ་རྟོགས་པའི་དྲོད་ཆུང་ངུའི་ཡེ་ཤེས་དེ་དེའི་རྣམ་པ་དང་། དེ་
ཁོ་ནར་ཏེ་དོན་དམ་པར་སྒྲུབ་པ་དང་དགག་པ་དང་བྲལ་བས་ཁྱད་པར་དུ་བྱས་པའི་བདེན་
བཞི་དྲོད་འབྲིང་གི་དམིགས་པར་འགྱུར་བའི་ཕྱིར་༼ཀ༽དྲོད་ཆུང་ངུའི་དམིགས་པ་བདེན་
བཞི་དང་འབྲེལ་བར་དངོས་སུ་བསྟན་པའི་ཤུགས་ཀྱིས་དམིགས་རྣམ་ལྷག་མ་རྣམས་ཀྱང་སྡུག་
བརྗལ་ལ་སོགས་པའི་བདེན་པ་བཞིར་གཏོགས་པ་སྟེ་འབྲེལ་བ་ཁོ་ན་དམིགས་པ་དང་
རྣམ་པར་བྱ་བ་ཡིན་པར་ཤུགས་ལ་འཕངས་ཏེ། ༼ག༽དྲོད་ཆེན་པོ་ལ་སོགས་པའི་དམིགས་
རྣམ་འོག་མ་དག་ལ་ཡང་དེ་བཞིན་དུ་ཤེས་པར་བྱའོ། །ཀུ་ལན་ཏ་སྟེ་གསེར་གླིང་བ་
ནི༑ སྦྱོར་ལམ་གྱི་དམིགས་རྣམ་གྱི་སྐབས་སུ་ཆོས་ཅན་བདེན་བཞི་མ་བསྟན་པར་དེའི་ཁྱད་
ཆོས་དམིགས་རྣམ་ཙམ་བསྟན་པ་མི་འཐད་པར་ཐལ། ཁྱད་གཞི་མེད་པའི་ཁྱད་ཆོས་ཙམ་
བསྒོམ་མི་རིགས་པའི་ཕྱིར། ཞེས་རྩོད་པའི་ལན་ཏུ་དྲོད་ཆུང་ངུའི་དམིགས་པའི་སྐབས་སུ་
ཆོས་ཅན་བདེན་བཞི་དང་ཆོས་དམིགས་པ་མི་རྟོག་པ་གཉིས་ཀ་བརྗོད་པ་མ་གཏོགས་ལྷག་མ་
རྣམས་ཀྱི་སྐབས་སུ་ཆོས་དང་ཆོས་ཅན་གཉིས་ཀ་བརྗོད་དགོས་ན་ཡང་ཆོས་བརྗོད་ཀྱིས་ཐམས་
ཅད་བརྗོད་པ་ནི། ཆོས་ཅན་མ་བརྗོད་པར་ཐལ་བའི་ཉེས་པ་མེད་དེ། ལྷག་མའི་གཞུང་གིས་
དམིགས་རྣམ་གྱི་ཆོས་ཅན་བདེན་པ་ཆོས་བརྗོད་པས་དྲངས་ནས་གསུངས་སོ། །ཆོས་བརྗོད་

འགྲེལ་མཆན་སྐབས་དང་པོ། 243 རྣམ་མཁྱེན།
པས་དེ་རྟོགས་པ་ཡོད་དམ་ཞེ་ན། ཁྱད་པར་གཞན་རིགས་མི་མཐུན་སྤོང་མི་སྤོང་མ་གཏོགས་
ཆོས་དང་ཆོས་ཅན་བརྗོད་པར་ཁྱད་པར་མེད་པར་ལུགས་ལས་འབྱུང་བའི་ཕྱིར། ཤིང་ཞེས་
པ་དང་ཤིང་ཉིད་ཅེས་བརྗོད་པ་གཉིས་ཀས་ཤིང་བརྗོད་པ་དང་འདྲ་བར་འདིར་བདེན་བཞི་
དང་འབྲེལ་བར་སྒྲས་ཟིན་ལ་མ་བསྟན་པ་དེར་དམིགས་རྣམ་དེ་དག་བདེན་བཞིར་བཏོགས་
པར་གྲགས་པས་གྲུབ་པ་དང་། ཆོས་ཆོས་ཅན་གཉིས་གཅིག་མེད་ན་གཅིག་ཤོས་མི་འབྱུང་
བའི་ཕྱིར། རྩོད་པ་དེ་མི་རུང་ངོ༌། །ཡང་ན་བསྡེབ་པའི་ངོར་སྡེབ་སྦྱོར་དང་འགལ་བས་
འཇིགས་ནས། ཆོས་ཅན་བརྗོད་པ་ལས་ཐ་དད་པར་བརྗོད་ཀྱང་མངོན་ཞེན་འགོག་པ་སོགས་
ཀྱིས་ཆོས་ཅན་བདེན་པ་དྲངས་ནས་འཆད་དེ། མངོན་ཞེན་བཀག་པའི་གཞི་བདག་རྟག་པ་
སོགས་ནི་དེ་ཁོ་ནར་དེ་དོན་ལ་རི་བོང་རྭ་ལྟར་དགག་སྒྲུབ་ཀྱིས་སྟོང་བས་བདེན་པ་གཉིས་ཀར་
མེད་པའི་ཕྱིར། ཆོས་ཅན་ཏུ་མི་རིགས་པས་བདེན་བཞི་ཀུན་རྫོབ་ཏུ་ཡོད་པས་ཆོས་ཅན་གོའོ་
ཞེས་པ་ཊིཀ་བྱེད་ཕྱི་མ་བུ་ཉའི་ཊིཀ་ཀ་གཉིས་ཀྱིས་དེ་འཐད་ཕྱོགས་སུ་བྱས་ཏེ་དེ་ལྟར་འགྲེལ་
མོད། རྩོམ་པ་པོ་སེང་བཟང་གི་དགོངས་པ་མིན་ཏེ། གཞུང་གོང་མ་སྟེ། ལན་སྔ་མའི་
དོན་འགྲེལ་ཚེ། དེ་ཉིད་ལས། ཁྱད་པར་དུ་བྱས་པའི་ཆོས་དང་ཆོས་ཅན་གྱི་ཚིག་ཏུ་བརྗོད་
པར་བྱེད་པ་གང་ཡིན་པའི་སྒྲ་དེས་དམིགས་པ། ཚིག་ཏུ་བརྗོད་བར་བྱ་བ་ཡིན་ན་ཞེས་བྱ་
བ་འདིར་དམིགས་པ་ཉེ་བར་མཚོན་པ་ཙམ་ཡིན་ཏེ། ཞེས་འདོན་པ་མི་འཐད་དེ། དམིགས་
པ་ཆོས་ཅན་དང་རྣམ་པ་ཆོས་བརྗོད་ཀྱིས་བརྗོད་པར་བྱ་བ་ཡིན་ན་ཡང་ཞེས་སྔར་ལྟར་འགྲེལ་
དགོས་པའི་ཕྱིར་དང་། དེས་ན་དམིགས་རྣམ་གཉིས་ཀ་ཆོས་སུ་བྱས་ནས་བདེན་བཞི་ཆོས་
ཅན་དུ་འདོད་པ་ཡང་མི་འཐད་དེ། དམིགས་པ་བདེན་བཞི་ཆོས་ཅན་ཞེས་བཤད་དགོས་པའི་
ཕྱིར། དེ་ཉིད་ལས། ཁྱད་པར་གཞན་ནི་རིགས་མི་མཐུན་པའོ། །དེ་རྣམས་སྤོང་བ་དང་
མི་སྤོང་བ་ནི་ལྡོག་པ་དང་མི་ལྡོག་པ་མ་གཏོགས་ཞེས་ཁྱད་པར་གཞན་སྤོང་མི་སྤོང་གི་གཞུང་
དོན། རྣམ་འགྲེལ་ལས། མཐུན་དངོས་གཞན་གྱི་དངོས་དག་ལས། །ལྡོག་པ་ལ་ནི་རྟེན་པ་

འགྲེལ་མཆན་སྐབས་དང་པོ། 244 རྣམ་མཁྱེན།
ཅན། །ཞེས་པ་ལྟར་འགྲེལ་ཀྱང༌། དེ་ནི་ཐར་ལམ་གསལ་བྱེད་ལས། དངོས་པོ་ཀུན་ཆོས་
ཅན་རིགས་མཐུན་དངོས་པོ་དང༌། གཞན་རིགས་མི་མཐུན་གྱི་དངོས་པོ་དག་ལས་ལྡོག་པ་
ལ་ནི་རྟེན་པ་ཅན་ཡིན་ཏེ། ནས། བྱས་པ་ལ་ལྟོས་པའི་རིགས་མི་མཐུན་བྱས་པ་མ་ཡིན་
པའི་ནམ་མཁའ་སོགས་དང་། རིགས་མཐུན་སྒྲ་མ་ཡིན་པའི་བུམ་པ་སོགས་སོ། །ཞེས་ལོག་
ས་ཐ་དད་པ་ཡིན་གྱི་ཆོས་དང་ཆོས་ཅན་བརྗོད་པའི་སྒྲའི་བརྗོད་ཚུལ་མ་ཡིན་པའི་ཕྱིར། གཞུང་
ཕྱི་མ་འགྲེལ་ཚུལ་ལ་གསེར་ཕྲེང་དུ་དགག་པ་མ་བྱས་པ་སླ་བས་ཡིན་ཏེ། གཡགས་པའི་རིན་
ཆེན་བང་མཛོད་ལས། དེ་དོན་མ་ཡིན་པར་མངོན་ཏེ། མངོན་པར་ཞེན་པ་ལ་སོགས་པ་
བཀག་པ་དང་ལྡན་ཞེས་པ་དང༌། རྣམ་པ་མངོན་ཞེན་ལ་སོགས་འགོག །ཅེས་པ་དང་དོན་
གཅིག་ལ། དེ་ཁོ་ནར་སྒྲུབ་པ་དང་དགག་པ་དང་བྲལ་ཞེས་པ་དང༌། གཟུགས་སོགས་འདུ་
འགོད་གནས་བྲལ། ཞེས་པ་དང་དོན་གཅིག་པས་བདག་སོགས་ལ་སྦྱར་བ་དོན་མིན་པ་དང་།
རི་བོར་རྭ་དེ་ཁོ་ནར་ཡོད་མེད་ཀྱི་དཔྱད་པ་མི་རིགས་སོ་ཞེས་པ་ལྟར། ཚིག་དེ་གཉིས་དྲོད་
ཆུང་ངུའི་རྣམ་པ་དང༌། འབྲིང་གི་དམིགས་པའི་ཁྱད་པར་སྟོན་པའི་ཚིག་ཡིན་གྱི་དེས་མངོན་
ཞེན་གྱི་གཟུང་དོན་བདག་རྟག་པ་དོན་ལ་དགག་སྒྲུབ་དང་བྲལ་བར་སྟོན་པ་མ་ཡིན་པའི་ཕྱིར་
མི་འཐད་དོ། །ཆོས་བརྗོད་པའི་རྣམ་བཞག་ལ་བཞི་ལས། བརྡ་སྦྱོར་བའི་དུས། ནོག་སོགས་
འདུས་པའི་གོང་བུ་ལ་རྟ་མ་ཡིན་པ་དང་མ་ཧེ་མིན་པ་སོགས་ལྡོག་པ་དུ་མ་ཞིག་ཡོད་ཀྱང་ཉན་
པ་པོས་གོང་བུ་དེའི་ཁྱད་པར་དུ་བྱས་པའི་རྟ་མིན་པ་ཙམ་ཞིག་ཤེས་འདོད་པའི་ཚེ། བརྡའི་
ཡུལ་རྟ་རྣམ་པར་བཅད་ཙམ་གྱི་ཁྱད་པར་བ་ལང་ལ་བརྡ་སྦྱོར་ཚུལ་གོང་བུ་འདི་ལ་རྟ་མིན་
པ་ཉིད་ཡོད་དོ་ཞེས་པའམ། འདི་ནི་རྟ་མིན་པ་ཉིད་ཡིན་ནོ་ཞེས་དེ་འདྲའི་གོང་བུ་ཁོ་ནའི་རྟ་
མིན་པ་བརྗོད་པས་ཁྱད་པར་གཞན་སྤང་བ་ཡིན་ཏེ། འཆད་པ་པོ་དང་ཉན་པ་པོའི་འདོད་
པའི་དབང་གིས་ཉན་པ་པོའི་བློའི་ཡུལ་དུ་བ་ལང་དེ་མ་ཧེ་མིན་པ་སོགས་ཁྱད་ཆོས་གཞན་གྱི་
རྟེན་དུ་མི་རུང་བར་རྟ་མིན་པ་ཙམ་གྱིས་ཁྱད་ཆོས་སུ་འཕངས་པའི་ཕྱིར། ཞེས་དང་། ཆོས་

འགྲེལ་མཆན་སྐབས་དང་པོ། 245 རྣམ་མཁྱེན།
ཅན་བརྗོད་པའི་སྒྲ་ལ་ཡང་དུས་བ་ལང་གི་གོང་བུ་དེ་རྟ་ཡིན་ནམ་མིན་སྙམ་པའི་ཚེ། ཡུལ་
བ་ལང་གི་རྫས་ཙམ་མམ་གོང་བུ་ལ་རྟ་མིན་པ་ཡོད་དོ་ཞེས་པའམ། དེ་རྟ་མིན་པ་ཡིན་ནོ་
ཞེས་པ་ཁྱད་པར་གཞན་མི་སྤོང་ཡིན་ཏེ། རྟ་མིན་པ་ཁྱད་ཆོས་དང༌། གོང་བུ་དེ་ཉན་པ་
པོའི་བློ་ཡུལ་དུ་རྟ་མིན་པ་སོགས་ཁྱད་པར་ཀུན་གྱི་གཞི་ཆོས་ཅན་དུ་འཕངས་པའི་ཕྱིར། ཞེས་
གསེར་ཕྲེང་གི་དོན་དེ་ལྟར་འགྲེལ་ན། སྡེ་བདུན་ཡིད་ཀྱི་མུན་སེལ་ལས། ཆོས་བརྗོད་ཀྱི་
སྒྲ་ལ་དཔེར་ན་བ་གླང་རྟ་མིན་པ་ཉིད་ཡིན་ནོ། །ཞེས་པ་དང་། ཆོས་ཅན་བརྗོད་པའི་སྒྲ་
ལ་དཔེར་ན་བ་གླང་རྟ་མ་ཡིན་པ་ཡིན་ནོ། །ཞེས་པའི་སྒྲ་ལྟ་བུའོ། །ཞེས་དང༌། སྡེ་བདུན་
རྒྱན་ལས། ཁྱད་གཞི་ནོག་སོགས་འདུས་པའི་གོང་བུའི་སྟེང་དུ་ཁྱད་ཆོས་བ་ལང་དང་རྟ་གང་
ཡིན་ཤེས་པར་བྱས་པའི་ཕྱིར། བ་ལང་ཉིད་ཅེས་པའི་སྒྲ་སྦྱར་བའི་ཚེ་ཉིད་ཅེས་པའི་ངེས་
གཟུང་གིས་རྟ་བཅད་ནས་བ་ལང་ཁྱད་ཆོས་སུ་སྟོན་པས་ཆོས་བརྗོད་ཅེས་བྱ་ལ། ཁྱད་གཞིའི་
ངོ་བོ་ཙམ་ཤེས་པར་འདོད་པ་ན་བ་ལང་ངོ་ཞེས་པའི་སྒྲ་སྦྱར་བའི་ཚེ་བ་ལང་ཁྱད་གཞིར་བསྟན་
པས། ཆོས་ཅན་བརྗོད་པའི་སྒྲ་ཞེས་བྱའོ། །ཞེས་དང༌། ཊིཀ་ཆེན་ལས། དེ་ལྟར་ཆོས་
ཆོས་ཅན་གཉིས་སུ་མ་ཟད། བ་ལང་དང་བ་ལང་ཉིད་ལྟ་བུ་སྤྱི་དང་སྤྱི་ལྡན་དང༌། ཞེས་
གསུངས་པས་སྔ་མའི་ཉིད་སྒྲས་གོང་བུ་རྟ་མིན་པའི་ཁྱད་ཆོས་སུ་བསྟན་པ་ཡིན་ནོ། །དེ་ཡན་
གྱི་རྣམ་འགྲེལ་ལས། ཁྱད་པར་གཞན་ནི་སྤོང་བ་དང་། །ཞེས་པའི་རང་འགྲེལ་དང་། ལ་
ལར་སོར་མོའི་ལྡན་པ་ཞེས། །ཞེས་པས་བསྟན་པའི་ཆོས་དང་ཆོས་ཅན་བརྗོད་པའི་སྒྲས་འཇོག་
ཚུལ་མི་འདྲ་བ་གཉིས་ཡོད་པ་མིན་ཏེ། གསེར་ཕྲེང་ལས། ཚུལ་འདི་ནི་ཁྱད་པར་གཞན་
སྤོང་བ་དང༌། ནས། ཞེས་པའི་རང་འགྲེལ་དུ་གསུངས་པའི་དགོངས་པ་སྟེ་གངས་ཅན་པ་
གཞན་ནི་འདི་ལ་ད་ལྟའི་བར་དུ་བློ་ཁ་མ་ཕྱོགས་སྣང་ངོ་། །དེ་བཞིན་དུ་མཁས་པ་ཆོས་མཆོག་
གིས་ཀྱང༌། ཆོས་དེ་ཆོས་གཞན་དང་འབྲེལ་རུང་དུ་བརྗོད་མ་བརྗོད་ལ་ཁྱད་པར་གཞན་སྤོང་
མི་སྤོང་གི་དོན་དུ་གསུངས་ཤིང༌། རྣམ་འགྲེལ་ལས་ཀྱང༌། ལ་ལར་སོར་མོའི་ལྡན་པ་ཞེས།།

འགྲེལ་མཆན་སྐབས་དང་པོ། 246 རྣམ་མཁྱེན།
ཞེས་སོགས་དྲངས་ནས་ཐམས་ཅད་སྔ་མའི་སྒྲུབ་བྱེད་དུ་དྲངས་པའི་ཕྱིར་དང༌། མི་འདྲ་ན་
དེ་བཞིན་དུ་སྨྲོས་མི་རིགས་པའི་ཕྱིར། དེར་དྲངས་པའི་རྣམ་འགྲེལ་གྱི་ལུང་རྣམས་ཀྱི་དོན་
ནི༑ དཔྱོད་པ་པའི་གཞོན་ནུ་མ་ལེན་སོགས་ཀྱིས་བ་ལང་གི་རྟ་མ་ཡིན་པ་ཞེས་པ་ལྟ་བུ་ཆོས་
དང་ཆོས་ཅན་དུ་གོ་བྱེད་ཀྱི་རྣམ་དབྱེ་དྲུག་པ་སྦྱོར་བ། ལྷས་སྦྱིན་དང་རིལ་བ་ལྟ་བུ་ཆོས་
དང་ཆོས་ཅན་རྫས་ཐ་དད་པ་དགོས་ཏེ། བརྡ་སྤྲོད་པའི་གཞུང་ལས། ཐ་དད་པ་ལ་ནི་དྲུག་
པའོ། །ཞེས་འབྱུང་བའི་ཕྱིར། ཞེས་རྩོད་པའི་ལན་དུ། དེ་གཉིས་ཆོས་དང་ཆོས་ཅན་དུ་
རྫས་གྲུབ་ཀྱི་ཐ་དད་ཡིན་ན། རྣམ་པ་ཐམས་ཅད་དུ་བ་ལང་ཁྱད་ཆོས་དང་རྟ་མིན་ཁྱད་གཞིར་
འགྱུར་དགོས་པ་ལ། བ་ལར་རྟ་མ་ཡིན་པ་ཞེས་ཆོས་ཅན་བརྗོད་པའི་སྒྲ་སྦྱར་ཚེ། བ་ལང་
ཁྱད་གཞི་དང་རྟ་མ་ཡིན་པ་ཁྱད་ཆོས་སུ་འགྱུར་བའི་ཕྱིར། དེས་ན་སྒྲ་སྔ་མའི་བརྗོད་པའི་
ཆོས་དང་ཕྱི་མའི་བརྗོད་པའི་ཆོས་ཅན་གཉིས་དོན་གཅིག་མིན་པར་འགྱུར་ལ། སྒྲ་དེ་གཉིས་
ཀས་བ་ལང་རྟ་མ་ཡིན་པ་ལས་ལོག་པའི་ལྡོག་པ་གཅིག་ཅིག་ཆོས་དང་ཆོས་ཅན་དུ་བརྗོད་
པ་ཡིན་མོད་ཀྱི་བ་ལང་གི་རྟ་མ་ཡིན་ཞེས་པ་བ་ལང་ཁྱད་ཆོས་དང་རྟ་མིན་པ་ཁྱད་གཞིར་ཐ་
དད་དུ་འབྱེད་པ་རྣམ་དབྱེ་དྲུག་པའི་སྒྲ་ཡིས། ཆོས་དང་ཆོས་ཅན་རྫས་ཐ་དད་པའི་དོན་བཞིན་
དུ་སྒྲུབ་ཅིང་གོ་བར་བྱེད་པ་ནི། ལྷས་སྦྱིན་གྱི་རིལ་བ་ཞེས་པ་ལྟ་བུ་བརྗོད་བྱ་ཆོས་དང་ཆོས་
ཅན་ངོ་བོ་ཐ་དད་པ་ལ་རྣམ་དབྱེ་དྲུག་པའི་སྒྲ་སྦྱར་བ་ལ་ལན་མང་དུ་མཐོང་བ་གོམས་པའི་
ཤན་རྒྱབ་པའི་ཤུགས་ཀྱི་ཁྱད་པར་གྱིས་ཡིན་ནོ། །ཞེས་པ། ཊིཀ་ཆེན་ལས། རང་འགྲེལ་
དུ་དེ་ལྟར་སྦྱོར་བ་མཐོང་བ་གོམས་པའི་ཕྱིར་རོ། །ཞེས་པའི་དོན་ཡིན་པར་གསུངས་ལ། ཡང་
ཊིཀ་ཆེན་ལས། ཡང་ན་བརྗོད་བྱ་བ་ལང་གཅིག་པོ་དེ་ཉིད་རྟ་མ་ཡིན་པའི་ཁྱད་ཆོས་སུ་གོ་
བར་བྱེད་པ་དང་། ཁྱད་གཞིར་གོ་བར་བྱེད་པའི་བརྗོད་འདོད་ཀྱིས་ཤན་གྱིས་བརྡ་སྦྱོར་ཚུལ་
གཉིས་སུ་འབྱུང་བའི་ཁྱད་པར་གྱིས་ཡིན་ནོ། །ཞེས་བཤད་པར་བྱའོ། །རང་འགྲེལ་ལས།
དོན་གཅིག་བརྗོད་མོད་ཀྱི་ཁྱད་པར་འགའ་ཞིག་ཤེས་པར་བྱ་བའི་ཕྱིར་བརྡ་ཁྱད་པར་དུ་བྱས་

འགྲེལ་མཆན་སྐབས་དང་པོ། 247 རྣམ་མཁྱེན།
ན་ཞེས་སོགས་གསུངས་པས་འདི་ལའང་དགོངས་པར་མ་སླེབ་པའི་སྐྱོན་མེད་དོ། །ཞེས་པ་
ལྟར། བ་ལང་ལ་རྟ་མིན་པ་ཉིད་ཡོད་དོ་ཞེས་པ་ལྟ་བུ་རྣམ་དབྱེ་དྲུག་པ་མ་སྦྱར་ཀྱང་། བརྗོད་
འདོད་སོགས་ཀྱི་ཤན་གྱིས་བ་ལང་ཁྱད་ཆོས་སུ་གོ་ཚུལ་གཅིག་ཡོད་པ་རང་འགྲེལ་གྱི་དགོངས་
པ་ཡིན་ཡང་། བུ་སྟོན་ལས་གཞན་གངས་ཅན་པ་རྣམས་བློ་ཁ་མ་ཕྱོགས་གསུངས་པ་ཡིན་
གྱི༑ ཁྱད་པར་གཞན་སྤོང་མི་སྤོང་ལ་འཇོག་ཚུལ་གཉིས་ཡོད་ཅེས་པ་མིན་ནོ། །བ་ལང་
གཅིག་པུ་ལ་སྒྲ་གཉིས་སྦྱར་བའི་དགོས་པའི་ཁྱད་པར་ནི། བ་ལང་དེ་ཉིད་ཁྱད་པར་གཞན་
གྱི་རྟེན་བྱེད་པའི་ཁྱད་གཞི་ལྟ་བུར་ནི་ཉན་པ་པོའི་བློ་ཡུལ་དུ་སྤོང་པ་སྟེ་མི་སྟོན་པར་ཁྱད་ཆོས་
ལྟ་བུར་སྟོན་པ་དང༌། དེའི་ཡུལ་དུ་ཁྱད་གཞི་ལྟ་བུར་མི་སྤོང་བར་དེར་སྟོན་པ་དག་སྟེ་སྒྲ
དེ་གཉིས་ཀྱི་བརྡ་ཡི་བྱེ་བྲག་གམ་ཁྱད་པར་ཡིན་ལ། དེ་ལྟར་སོ་སོར་སྦྱར་བའི་དགོས་པ་རྟ་
མིན་པ་བ་ལང་གི་རྟ་མ་ཡིན་པ་དང་། བ་ལང་ལ་རྟ་ཡོད་མེད་རྟོགས་པར་འདོད་པ་པོའི་རྗེས་
སུ་བྱེད་པའི་བརྡ་ཐ་དད་པར་འཇུག་པའི་གཞི་བ་ལང་ཉིད་ཡིན་ནོ་ཞེས་པའོ། །སྐབས་ལ་
ལར་སོར་མོའི་ལྡན་པ་ཞེས་གཤིབས་པ་དང༌། སོར་མོ་ཐ་དད་པའི་སྒོ་ནས་སོར་མོ་དེ་གཤིབས་
པའི་ཆོས་བཞིན་དུ་བརྗོད་པར་བྱེད་ཅིང༌། དོན་སོར་མོ་གཅིག་པོ་དེ་བརྗོད་ཀྱང་སོར་མོའི་
ཁྱད་ཆོས་ཐམས་ཅད་ནི་ཉན་པ་པོའི་བློ་ཡུལ་དུ་འཕེན་པའམ་མི་སྤོང་བར་སོར་མོ་ཁྱད་གཞི་
ལྟ་བུར་གོ་བའི་ཕྱིར། སོར་མོ་ལྡན་པར་འགྱུར་ཞེས་པ་ཆོས་ཅན་བརྗོད་པར་གྲགས་པ་ཡིན་
ཏེ༑ ཞེས་པ་སྟེ་ཐམས་ཅད་ཀྱི་སྒྲ་གཉིས་ཀའི་འཇོག་ཚུལ་མཐུན་པ་ཡིན་ནོ། །གསེར་ཕྲེང་
ལས། ཁ་ཅིག་ཤེར་འབྱུང་གིས། ནས། དེ་ནི་དེ་ཉིད་ལས་གསལ་ལོ་ཞེས་པ། ཉ་ཊི ཀ་ཏུ་
ཤེར་འབྱུང་གི་བསྡུས་དོན་དུ་ཉན་ཐོས་ཀྱི་མི་རྟག་སོགས་རྣམ་པ་བཅུ་དྲུག་ཐེག་ཆེན་དྲོད་ཆུང་
ངུའི་དམིགས་པ་དང༌། དེ་ལ་བདེན་ཞེན་བཀག་པ་ཆུང་ངུའི་རྣམ་པ་དང་དང་འབྲིང་གི་
དམིགས་པ། དེ་བཞིན་དུ་སྦྱོར་ལམ་སྔ་མ་སྔ་མའི་རྣམ་པ་ཕྱི་མ་ཕྱི་མའི་དམིགས་པར་སྦྱར་
བ༑ རྣམ་པ་གཅིག་ཏུ་ན་ཞེས་པའི་ལན་གྱི་གཞུང་ཕྱི་མའི་བཤད་པ་སྟེ་ལན་དུ་བྱས་པ་ནི།

འགྲེལ་མཆན་སྐབས་དང་པོ། 248 རྣམ་མཁྱེན།
ཤེར་འབྱུང་གི་གཞུང་དེ་བཀོད་པའི་སྐབས་དང་དགོས་པ་གཉིས་ཀ་མ་ཤེས་ཏེ། དེ་དམིགས་
རྣམ་བཤད་པའི་སྐབས་ཡིན་ཞིང༌། དགོས་པ་དམིགས་རྣམ་ཤེས་ཕྱིར་ཡིན་གྱི། རྩོད་ལན་
གྱི་སྐབས་མིན་པ་སོགས་བསྡུས་དོན་རང་ན་གསལ་ཞེས་པའོ། །སྔ་མ་སྔ་མའི་དོན་རྣམ་ཕྱི་
མ་ཕྱི་མའི་དམིགས་པའི་ཁྱད་པར་དུ་སྦྱོར་ཚུལ་ཤེར་འབྱུང་གི་ལུགས་ཡིན་ཚུལ་འགྲེལ་བའི་
ཟིན་བྲིས་སུ་གསལ་བ་ལྟར་རོ། །
རྟོག ་པའི་ཁྱད་ཆོས་བཤད་པ།
གཉིས་པ་རྟོག་པའི་ཁྱད་ཆོས་ལ། སྤྱིའི་མཚམས་སྦྱར་བ་དང་། སོ་སོའི་དོན་བཤད་
པ་དང་། དོན་བསྡུ་བ་གསུམ། དང་པོ་ནི། དམིགས་རྣམ་རྒྱུ་གསུམ་དུ་མ་ཟད་སྦྱོར་ལམ་
བཞི་རྣམ་པར་རྟོག་པ་བཞི་དང་ལྡན་པའི་ཁྱད་པར་ཡང་༼ཁ༽མདོར་བསྟན་དུ་བཤད་པའི་
རྟོག་པའི་ངོ་བོ་དང་དབྱེ་བའི་དོན་གསལ་བར་བྱ་བའི་ཕྱིར། ༼ཀ༽བར་སྐབས་ཀྱི་ཚིགས་
སུ་བཅད་བ་གཉིས་ཀྱིས་གསུངས་པ་ལ་དགོས་པ་ཡོད་དེ། ༼ག༽གཉིས་པ་ལ་གཉིས།
བསྟན་པ་དང༌། བཤད་པའོ། །དང་པོ་ལ་གཟུང་རྟོག་དང༌། འཛིན་རྟོག་མདོར་བསྟན་པ་
གཉིས། དང་པོ་ལ་རྩ་བ་དང་འགྲེལ་བ་གཉིས། དང་པོ་ནི། ༼ཁ༽སྲིད་པར་བརྒྱུད་པའི་
བྱ་བ་བྱེད་པའི་གཞི་ཀུན་ནས་ཉོན་མོངས་པའི་རྟེན་ཅན་དང་། དེ་ཡི་གཉེན་པོ་རྣམ་བྱང་
གི་རྟེན་ཅན་དུ་དབྱེ་བ་ཡིས་སོ། །༼ཀ༽གཟུང་བར་རྟོག་པ་དབྱེ་གཞི། དབྱེ་ན། རྣམ་
པ་གཉིས་ཡོད་དེ། ༼ང༽ཡུལ་རྨོངས་པ་མ་རིག་པ་སོགས་དགུ་དང༌། རྣམ་བྱང་གི་ཕུང་
བོ་སོགས་དགུ་ལ་དམིགས་པའི་བྱེ་བྲག་གིས་སོ། །༼ག༽ཡན་ལག་གི་དབྱེ་བ་ནི། གཟུང་
རྟོག་གཉིས་པོ་དེ་ནི་དབྱེ་གཞི། དབྱེ་ན། སོ་སོར་རྣམ་པ་དགུ་དགུ་ཡོད་དེ། །གཉིས་པ་
ནི༑ ༑ཞེས་བྱ་བ་གསུངས་ཏེ། གཟུང་བར་རྣམ་བར་རྟོག་པ་ཆོས་ཅན་རྣམ་པ་གཉིས་
ཡོད་དེ། ཀུན་ནས་ཉོན་མོངས་པའི་གཞིའི་རྟེན་ཅན་དང་གཉེན་པོའི་རྟེན་ཅན་ཉིད་

འགྲེལ་མཆན་སྐབས་དང་པོ། 249 རྣམ་མཁྱེན།
ཀྱིས་སོ། །རྣམ་པ་དེ་གཉིས་ལ་ཡང་མ་རིག་པ་དང་རྣམ་པར་བྱང་བའི་ཕུང་བོ་ལ་སོགས་
པའི་ཡུལ་གྱིས་རབ་ཏུ་དབྱེ་བས་རྣམ་པ་དགུ་དགུའོ། །གཉིས་པ་ལ་གཉིས། དང་པོ་
རྩ་བ་ནི།(༢)གང་ཟག་རྫས་སུ་དང་སྐྱེས་བུ་བཏགས་པའི་རྟེན་ཅན་ནམ་ཡུལ་ཅན་གྱིམ་
སོ༑ ༑(༡)གཟུང་རྟོག་ཏུ་མ་ཟད་འཛིན་པར་རྟོག་པའང་དབྱེ་གཞི། དབྱེ་ན། རྣམ་པ་
གཉིས་སུ་འདོད་དེ། །( ༤)རང་དབང་བའི་བདག་སོགས་སུ་འཛིན་པའི་ངོ་བོ་དང༌།
ཕུང་སོགས་སྒྱ་མ་ལྟ་བུར་འཛིན་པའི་རྟེན་ཏེ་ཡུལ་ཅན་ལས་སོ། །(༣)གཟུང་བ་གཉིས་
པོ་དེ་བཞིན་ནོ་སྟེ་དེ་བཞིན་དུ་འཛིན་རྟོག་གཉིས་དབྱེ་གཞི། དབྱེ་ན། སོ་སོར་རྣམ་པ་དགུ་
དགུ་ཡོད་དེ། (༥)གཉིས་པ་འགྲེལ་བ་ནི་ཞེས་བྱ་བ་ནི། ༼ཁ༽གང་ཟག་རྫས་སུ་ཡོད་
པ་དང་། སྐྱེས་བུ་བཏགས་པར་ཡོད་པ་ལ་དམིགས་པས་སོ། །༼ཀ༽འཛིན་པར་རྣམ་
པར་རྟོག་པ་ཡང་ཆོས་ཅན། དབྱེ་ན། རྣམ་པ་གཉིས་ཡིན་ལ་ཏེ་ཡིན་ཏེ། ༼ག༽ བདག་
རང་དབང་ཅན་དང་། ཕུང་བོ་ལ་སོགས་པ་ལ་དམིགས་པ་ཉིད་ཀྱིས་འཛིན་རྟོག་གཉིས་
ལ་རྒྱས་པར་ན་སོ་སོར་གཟུང་རྟོག་དེ་ལྟར་རྣམ་པ་དགུ་དགུའོ། །གཉིས་པ་རྒྱས་བཤད་
ལ༑ མཚམས་སྦྱར་བ་དང་། སོ་སོའི་དོན་གཉིས། དང་པོ་ནི། རྟོག་པ་བཞི་བོ་དེ་ལ་སོ་
དྲུག་ཡོད་པ་མདོར་བསྡུས་ཏེ་རྩ་བར་བསྟན་པའི་དོན་ནི། རྒྱས་པར་བཤད་ན་འདི་ཡིན་
ཏེ༈ གཉིས་པ་ལ། གཟུང་རྟོག་དང༌། འཛིན་རྟོག་གཉིས། དང་པོ་ལ་གཉིས། དང་པོ་
ཀུན་ནས་ཉོན་མོངས་གཟུང་རྟོག་ནི། ཀུན་ནས་ཉོན་མོངས་པའི་གཞིའི་རྟེན་ཅན་ཏེ་ཡུལ་
ཅན་གྱི་གཟུང་རྟོག་ཆོས་ཅན། ༼ཁ༽ཡུལ་དགུ་གང་ཞེ་ན། ཀུན་ཉོན་གྱི་སྤྱི། ལས་འབྲས་
དང་དེ་ཁོ་ན་ཉིད་ལ་རྨོངས་པའི་མ་རིག་པ་དང༌། རྣམ་རྟོག་སྤྱིར་བསྟན་པའི་མདོ་ནི། དེ་
ནས་བཅོམ་ལྡན་འདས་ཀྱིས་རབ་འབྱོར་ལ་ལེགས་སོ་ཞེས་བྱ་བ་གནང་སྟེ། ནས། མི་དམིགས་
པའི་ཚུལ་གྱིས་སློབ་པ་ཡིན་ནོ། །ཞེས་པའོ། །བརྒྱད་སྟོང་བར། དེ་ནས་བཅོམ་ལྡན་འདས་
ལ་ཚེ་ལྡན་ཤཱ་བུས། ནས། ཤེར་ཕྱིན་ལ་སློབ་པ་ཡིན་ནོ། །ཞེས་པ་ཡང་ཡུམ་བར་མ་དང་

འགྲེལ་མཆན་སྐབས་དང་པོ། 250 རྣམ་མཁྱེན།
བསྟུན་ན་སྤྱིར་བསྟན་གྱི་མདོ་ཡིན་ཀྱང་རྒྱན་སྣང་དུ་མི་གསལ་ལོ། །འདིའི་མདོ་ནི། གསོལ་
བ་བཅོམ་ལྡན་འདས་དེ་ལྟར་སློབ་པའི་བྱང་ཆེན། ནས། དེའི་ཕྱིར་མེད་པ་ཞེས་བྱའོ། །ཞེས་
པའོ། །སྣང་བ་གཉིས་སུ་མ་རིག་པ་ཞེས་དྲངས་པར་གསེར་ཕྲེང་ལས་གསུངས་སོ། །སྡུག་
བསྔལ་བའི་སྤྱི། མ་རིག་པའི་བསླངས་པའི་ལས་ཉོན་གྱིས་བསྐྱེད་པའི་གཟུགས་ལ་སོགས་
པའི་ཟག་བཅས་ཀྱི་ཕུང་པོ་དང༌། གསེར་ཕྲེང་དུ་སྐྱེ་བའི་ཀུན་འབྱུང་ཡིན་པས་ཀུན་ཉོན་
གྱི་ངོ་བོར་གསུངས་སོ། །མདོ་ནི། གསོལ་བ། བཅོམ་ལྡན་འདས། དེ་ཅིའི་སླད་དུ། ནས།
ཕྱིར་ཡོད་པ་མ་ཡིན་ནོ། །ཞེས་པས་གཉེན་པོ་དངོས་སུ་བསྟན་ནོ། །ཀུན་ཉོན་གྱི་བྱེ་བྲག་
བཞི་ནི། མིང་ཕུང་བོ་ཕྱི་མ་བཞི་དང་གཟུགས་དང་བཅས་པ་ལ་བདག་དང་བདག་གིར་
མངོན་པར་ཞེན་པ་འཇིག་ལྟ་དང༌། རྣམ་བཤད་ལྟར་ན། འབྲས་བུ་ཕྱིན་ཅི་ལོག་ལ་སྲེད་
པ་དང་། མདོ་ནི། དེ་ལ་བྱིས་པ་སོ་སོའི་སྐྱེ་བོའི་ནས། མངོན་པར་ཞེན་ཏོ། །ཞེས་པའོ།།
འཇིག་ལྟའི་ཡུལ་དེ་རྟག་ཆད་ཀྱི་མཐའ་གཉིས་ལ་སྟེ་གཉིས་སུ་ཆགས་པ་མཐར་ལྟར་དང་།
རྣམ་བཤད་ལྟར་ན་ཤེས་བྱ་ཕྱིན་ཅི་ལོག་ལ་སྲེད་པ་དང་། མདོ་ནི། དེ་དག་དེ་ལྟར། ནས།
གྲངས་སུ་འདོད་པ་སྟེ། ཞེས་པའོ། །དེ་ལྟར་ཆགས་པའི་ཉེས་དམིགས་མ་རིག་པ་སོགས་
ཀུན་ནས་ཉོན་མོངས་པ་དང་སེམས་བསྐྱེད་སོགས་རྣམ་པར་བྱང་བའི་སྐྱོན་ཡོན་མི་ཤེས་
པའི་མ་དད་པ་དང༌། མདོ་ནི། དེ་དག་འབྱུང་བ་མ་ཡིན་ནོ། །ནས། རང་སངས་རྒྱས་
ཀྱི་ས་ནས་འབྱུང་བ་མ་ཡིན་ནོ། །ཞེས་པའོ། །དེ་ལྟར་མི་ཤེས་པའི་ཉེས་དམིགས་སྦྱིན་སོགས་
འཕགས་པའི་ལམ་ལ་སྤྱོད་པའི་ཚུལ་གྱིས་མི་གནས་པ་ལེ་ལོ་དང་། མདོ་ནི། དེ་དག་
ནི་ཡིད་མི་ཆེས་པ་སྟེ། ནས། ཉིད་དུ་མི་འབྱུང་བ་ཡིན་ནོ། །ཞེས་པའོ། །གསེར་ཕྲེང་
ལས་དེ་ལྟར་ལམ་ལས་གོལ་བས་ཆོས་རྣམས་ལ་ཕྱིན་ཅི་ལོག་ཏུ་དམིགས་པ་དང་ཞེས་པ་མདོ་
དང་འགྲིག་ལ། རྣམ་བཤད་ལྟར་ན་སྡུག་བསྔལ་བའི་བྱེ་བྲག་གསུམ་ནི། ཟག་བཅས་ཀྱི་
ཚོར་བའི་དམིགས་པ་རྣམ་སྨིན་སིམ་གདུང་བར་མ་གསུམ་དང༌། མདོ་ནི། གསོལ་བ།

འགྲེལ་མཆན་སྐབས་དང་པོ། 251 རྣམ་མཁྱེན།
བཅོམ་ལྡན་འདས། དེ་ལྟར་ལགས་ན། ནས། མཁྱེན་པ་ཉིད་དུ་འབྱུང་ངོ༌། །ཞེས་པའོ།།
ཕྱིན་ཅི་ལོག་ཏུ་བདེན་པར་དམིགས་པས་བདག་ལ་ཆགས་པ་དང་སོགས་པས་གཞན་ལ་སྡང་
བ་དང༌། གསེར་ཕྲེང་ལས། བདག་དང་སེམས་ཅན་སོགས་ལ་འཆད་པ་ནི་དགོངས་པ་
མིན་ཏེ། རྒྱན་སྣང་དུ་ལུང་འདི་དྲངས་ནས་ཞེས། བདག་ཡོད་ན་ནི་གཞན་དུ་ཤེས། །བདག་
གཞན་ཆ་ལས་འཛིན་དང་སྡང་། །ཞེས་པ་ལྟར་གསུངས་ནས། བུད་ངྷ་ཤྲཱི་ལྟར་བུ་ཉ་སོགས་
བདག་དང་སེམས་ཅན་ལ་བྱས་པ་བཀག་ལ། རྣམ་བཤད་ལས་ཚོར་བའི་རྟེན་བདག་དང་
གཞན་ལ་སོགས་པ་དང་ཞེས་ཆགས་སྡང་གི་ཡུལ་ལ་སྦྱར་རམ་དཔྱད། མདོ་ནི། གསོལ་
བ༑ བཅོམ་ལྡན་འདས། གང་མི་དམིགས་པའི་ཚུལ་གྱིས་རྣམ་མཁྱེན་དུ་འབྱུང་བ་ལགས།
བཅོམ་ལྡན་འདས་ཀྱིས་བཀའ་སྩལ་བ་ཞེས་པ། ད་ལྟའི་ལེ་མང་ན་ཡོད། དེ་ནས་འདིའི་
དགུ་བ་དང་རྣམ་བྱང་གཟུང་རྟོག་དགུ་དང་འཛིན་རྟོག་དང་པོ་དགུའི་མདོ་ཆད། ལེ་བརྒྱད་
มམར་ཉི་སྣང་དུ་དྲངས་པ་ལྟར་འདིའི་མཇུག་གི་ཤཱ་བུ་ཤིན་ཏུ་རྣམ་པར་དག་པའི་ཕྱིར། བདག་
མི་དམིགས་ཤིང་མི་མཐོང་ངོ་། །དེ་བཞིན་དུ་ཤིན་ཏུ་རྣམ་པར་དག་པའི་ཕྱིར། རྣམ་མཁྱེན་
མི་དམིགས་ཤིང་མ་མཐོང་ངོ་། །ཞེས་དྲངས་སོ། །རྣམ་པར་དག་པ་མྱང་འདས་བརྒྱུད་
ནས་སྐྱེད་པའི་སྡུག་བསྔལ་དང་ལ་སོགས་པས་མཐོ་རིས་སྐྱེད་པའི་ཟག་བཅས་རྣམས་བསྡུ་
བར་གསེར་ཕྲེང་གསུངས་ལ། རྣམ་བཤད་ལས། ཚོར་བ་སྡུག་བསྔལ་གྱི་རང་བཞིན་ཤེས་
པ་ན་དེས་ཡིད་འབྱུང་ནས་རྣམ་པར་དག་པ་སྐྱེད་པ་ཞེས་པ། གསེར་ཕྲེང་ལས། དེ་ཡང་
སྐྱོ་བའི་རྒྱུ་ཡིན་པས་སོ། །ཞེས་པ་དང་མཐུན་པས། སྤྱོད་འཇུག་ལྟར་འཁོར་བར་སྐྱོ་བའི་
རྒྱུ་སྡུག་བསྔལ་དང་ཐར་པའི་རྟེན་མཐོ་རིས་སྐྱེད་པའི་ལས་སོགས་འཇོག་གོ །དེ་ལྟར་ཡུལ་
དགུ་ལ་རྟོག་ཚུལ་ཀུན་ཉོན་གྱི་གཟུང་བ་ཡིན་པས་དོར་བྱར་ཞེན་པའོ། །འབྲེ་ཨར་གཉིས་
དང་རེད་མདའ་བས་རྣམ་པར་དག་པ་འགོག་བདེན་དང་དེ་སྐྱེད་པའི་ལམ་བདེན་ལ་བཤད་
པ༑ གསེར་ཕྲེང་ལས། འདི་ལ་ཀུན་ཉོན་ཕྱོགས་དགོས་པས་བཀག་ཅིང༌། རྟོགས་སྣང་དུ་

འགྲེལ་མཆན་སྐབས་དང་པོ། 252 རྣམ་མཁྱེན།
ལམ་གྱི་ཡུལ་དམིགས་པ་དང་། ལམ་སྒོམ་པ་པོ་བདག་ལ་སོགས་པ་དང་། ལམ་གྱི་འབྲས་
བུ་རྣམ་པར་དག་པ་སྐྱེད་པ་ཞེས་པ་ཡང་རེད་མདའ་བ་ལྟར་བཀོད་པས་རང་ལུགས་མིན་ནོ།།
བུ་ཉ་གཉིས་དང་གཡགས་པས་ཉོན་མོངས་རང་བཞིན་གྱིས་དག་ཅིང་ཀུན་རྫོབ་ཏུ་སྐྱེ་བ་སོགས་
ལ་བྱས་ལ། ཉ་ཊཱི ཀ་ཏུ་ཐ་མ་ནི་འཕགས་པའི་གཟུང་རྟོག་དང་པོ་དངོས་པོ་ཐམས་ཅད་པར་
བཤད་པ་འདིར་བཀོད་པར་ཡང་བཤད་དོ། །མདོ་ནི། ཤཱ་བུ་རྣམ་པར་དག་པ་སྐྱེ་བ་མེད་
པ་མ་བྱུང་བ་མངོན་པར་འདུ་བྱེད་པ་མེད་པའོ། །ཞེས་པའོ། །བརྒྱད་སྟོང་བར། ངེ་ནས་
བཅོམ་ལྡན་འདས། ནས། ཤེར་ཕྱིན་ལ་སློབ་པ་ཡིན་ནོ། །ཞེས་པ་རྣམ་རྟོག་སྤྱིར་བསྟན་
དང༌། དེ་སྐད་ཅེས་བཀའ་སྩལ། ནས། མ་རིག་པ་ཞེས་བྱའོ། །ཞེས་པ་དང༌། དེ་དག་ལ།
ནས། བཏགས་སོ་དང་། དེ་དག་གིས། ནས། རྟོག་གོ་དང༌། བརྟགས་ནས། ནས།
ཆགས་སོ་དང་། མངོན་པར་ཆགས། ནས། ཆོས་ལ་རྟོག་གོ་དང༌། དེ་དག་གི ནས།
མངོན་པར་ཞེན་ཏོ་དང་། དེ་དག་གི ནས། བརྟགས་སོ་དང་། དེ་དག་གི ནས། མི་
མཐོང་ངོ་དང༌། ལམ། ནས། འགྲེའོ། །ཞེས་པས་སྤང་བྱ་རྟོག་པ་དགུ་དངོས་སུ་བསྟན་
ལ༑ ཡུམ་བར་བའི་ཐ་མ་གསུམ་གྱིས་གཉེན་པོ་དངོས་སུ་དང་སྤང་བྱ་ཤུགས་ལ་བསྟན་ནོ།།
༼ཁ༽འཛིན་ཚུལ་གྱིས་ལོངས་སྤྱོད་བྱའི་གཟུང་བར་བདེན་པར་རྣམ་པར་རྟོག་པ་དགུ་ཡོད་
དེ༑ རྣམ་བཤད་ལྟར་ན་ཀུན་ཉོན་དང་སྡུག་བསྔལ་བའི་དམིགས་པ་གཉིས་དང་ཀུན་ཉོན་
གྱི་བྱེ་བྲག་ལ་དམིགས་པ་བཞི་སྡུག་བསྔལ་བའི་བྱེ་བྲག་ལ་དམིགས་པ་གསུམ་ལོ་ཆེན་གྱི་ཊི ཀ་
ཆུང་ལྟར་དང༌། གསེར་ཕྲེང་དུ་བུ་ཉ་ལྟར་དང་པོ་བཞི་ཉོན་མོངས་ཀྱི་ངོ་བོ་དེ་ནས་གཉིས་
ཉེས་དམིགས་དེ་ནས་དམིགས་པ་གཅིག་ངོ་བོ་རྣམ་བྱང་རྗེས་མཐུན་པ་སྟེ་ཡུལ་དགུ་ལ་དམིགས་
པའི་སྒོ་ནས་དེ་རྣམས་སུ་ཡོད་པའི་ཕྱིར། ༼ཀ༽དང༌། ཞེས་པ་འོག་མ་འདྲེན་པའོ། །གཉིས་
པ་རྣམ་བྱང་གཟུང་རྟོག་ནི། གཉེན་པོའི་རྟེན་ཅན་ཏེ་ཡུལ་ཅན་གཟུང་རྟོག་ཆོས་ཅན་༼ ག༽
ཡུལ་དགུ་གང་ཞེ་ན། རྣམ་བྱང་གི་ཕུང་བོ་དང༌། མདོ་ནི། ཐབས་མི་མཁས་པས་གཟུགས་

འགྲེལ་མཆན་སྐབས་དང་པོ། 253 རྣམ་མཁྱེན།
ལ༑ ནས། རྣམ་པར་ཤེས་པའི་བར་ལ་རྟོག་ཅིང་མངོན་པར་ཞེན་པ་ཡིན་ནོ། །ཞེས་པའོ།།
བདག་རྐྱེན་སྐྱེ་བའི་ཇོ་སྐྱེ་མཆེད་དང༌། མདོ་ནི། མིག་ལ། ནས། ཁམས་ཀྱི་བར་ལ་རྟོག་
ཅིང་མངོན་པར་ཞེན་པ་ཡིན་ནོ། །ཞེས་པའོ། །ཉེར་ལེན་རིགས་ཏེ་ཁམས་དང་། མདོ་ནི།
མིག་དང་། ནས། རྣམ་པར་ཤེས་པའི་ཁམས་ཀྱི་བར་ལ་རྟོག་ཅིང་མངོན་པར་ཞེན་པ་ཡིན།
ཞེས་པའོ། །སྐྱེ་བ་རྟེན་འབྲེལ་ལུགས་བཟློག་སྟེ། ཇི་སྙེད་པས་བསྡུས་པ་བཞི་དང༌། མདོ་
ནི༑ མ་རིག་པར། ནས། རྒ་ཤིར་རྟོག་ཅིང་། ཞེས་པས། ཚིག་ཟིན་ལ་ཀུན་ཉོན་ཕྱོགས་
ཀྱི་ཡན་ལག་བཅུ་གཉིས་བསྟན་ལ། རྟོག་པ་དངོས་སུ་གསུངས་པར། གསེར་ཕྲེང་ལས།།
བདག་ཉིད་ཆེན་པོས་རྟེན་འབྲེལ་ལུགས་བཟློག་ཏུ་བཤད་པ་ལྟར་ཁས་བླང་སྟེ། ཞེས་དང༌།
འདི་དགུ་ནི་མདོ་ལས་བཞི་པ་མ་གཏོགས་པ་ངོ་བོའི་སྒོ་ནས་བསྟན་ཏོ། །ཞེས་གསུངས་པས།
འདིས་ཡུལ་རྣམ་བྱང་གི་རྟེན་འབྲེལ་བཅུ་གཉིས་ཀྱི་ལྡོག་ཕྱོགས་བཅུ་གཉིས་ལ་དམིགས་པའི་
རྟོག་པ་དངོས་སུ་བསྟན་ནས། རྣམ་བྱང་བཅུ་གཉིས་ལ་དམིགས་པའི་རྟོག་པ་ཤུགས་ལ་བསྟན་
པ་ཡིན་ནོ། །ཇི་ལྟ་བ་སྟོང་བ་ཉིད་དང༌། མདོ་ནི། དེ་ནང་སྟོང་བ་ཉིད་དང༌། ནས།
དངོས་པོ་མེད་པའི་ངོ་བོ་ཉིད་སྟོང་བ་ཉིད་ལ་རྟོག་ཅིང་མངོན་པར་ཞེན་པ་ཡིན། ཞེས་པའོ།།
སྤྱོད་པ་ཕ་རོལ་ཏུ་ཕྱིན་པའི་དོན་དང༌། མདོ་ནི། ཕ་རོལ་ཏུ་ཕྱིན་པ་དྲུག་ལ་རྟོག་ཅིང་
མངོན་པར་ཞེན་པ་ཡིན། ཞེས་པའོ། །རྣམ་བྱང་གི་ངོ་བོའམ་དབྱེ་བ། མཐོང་བའི་ལམ་
དང༌། མདོ་ནི། བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་ལ་རྟོག་ཅིང་མངོན་པར་ཞེན་པ་
ཡིན་ཞེས་པའོ། །སྒོམ་པའི་ལམ་དང༌། མདོ་ནི། དེ་བསམ་གཏན་དང༌། ནས། གཟུགས་
མེད་སྙོམས་འཇུག་རྣམས་ལ་རྟོག་ཅིང་མངོན་པར་ཞེན་པ་ཡིན། ཞེས་པའོ། །མི་རྗོབ་
པའི་ལམ་སྟེ་དགུ་ལ་རྣམ་བྱང་གི་གཟུང་བ་ཡིན་པས་བླང་བྱར་ཞེན་པའོ། །མདོ་ནི། དེ་
བཞིན་གཤེགས་པའི་སྟོབས། ནས། རྣམ་མཁྱེན་བར་ལ་རྟོག་ཅིང་མངོན་པར་ཞེན་པ་ཡིན།
ཞེས་པའོ། །བརྒྱད་སྟོང་བར། དེ་དག་བདེན་པ། ནས། ཞེན་པར་མི་བྱེད་དོ། །ཞེས་པས་

འགྲེལ་མཆན་སྐབས་དང་པོ། 254 རྣམ་མཁྱེན།
རྣམ་བྱང་གཟུང་རྟོག་ཙམ་བསྟན་ཏོ། །(༣)འཛིན་ཚུལ་གྱིས་ལོངས་སྤྱད་བྱའི་གཟུང་
བར་བདེན་པར་རྣམ་པར་རྟོག་པ་དགུ་ཡོད་དེ། རྣམ་བཤད་ལྟར་ན། རྣམ་བྱང་གི་ཤེས་
བྱ་ལ་དམིགས་པ་ལྔ་དང་། སྤྱོད་པ་ལ་དམིགས་པ་གཅིག་ངོ་བོ་ལ་དམིགས་པ་གསུམ་དང་།
གསེར་ཕྲེང་དུ། ལོ་ཆེན་ལྟར་རྣམ་བྱང་གི་ངོ་བོ་དང་རྐྱེན་དང་རྒྱུ་དང་རྟེན་འབྲེལ་དང་དམིགས་
པ་དང་སྤྱོད་པ་དང་དབྱེ་བ་ཐ་མ་གསུམ་སྟེ་དམིགས་ཡུལ་དགུ་ལ་དམིགས་ཕའི་སྒོ་ནས་དེ་
རྣམས་སུ་ཡོད་པའི་ཕྱིར་དང་། (༡)གཉིས་པའི་འཛིན་རྟོག་ལ་གཉིས། དང་པོ་རྫས་
འཛིན་རྟོག་པ་ནི། གང་ཟག་རང་རྐྱ་ཐུབ་པའི་རྫས་སུ་ཡོད་པ་སོགས་སུ་འཛིན་པའི་རྟེན་
ཅན་ཏེ་ཡུལ་ཅན་འཛིན་རྟོག་ཆོས་ཅན། (༣)ཡུལ་དགུ་གང་ཞེ་ན་བདག་རང་དབང་
ཅན་དུ་འཛིན་པ་དང་། མདོ་ནི། ཤཱ་བུ་བདག ནས། བདག་མེད་ཀྱང་མི་དམིགས་སོ།།
ཞེས་པའོ། །ཕུང་པོ་རང་དབང་བའི་བདག་གཅིག་པུར་འཛིན་པ་དང༌། མདོ་ནི། ཤཱ་བུ་
གཟུགས། ནས། རྣམ་ཤེས་པར་མི་དམིགས་སོ། །ཞེས་པའོ། །རྒྱུ་བདག་ཏུ་འཛིན་པ་
དང༌། མདོ་ནི། ཤཱ་བུ་མིག ནས། ཆོས་བར་མི་དམིགས་སོ། །ཞེས་པའོ། །ཁམས་ལྟ་བ་
བོ་ལ་སོགས་པའི་ཤེས་པ་པོའི་བདག་ཏུ་འཛིན་པ་དང༌། མདོ་ནི། ཤཱ་བུ་མིག་དང་། ནས།
ཡིད་ཀྱི་རྣམ་ཤེས་བར་མི་དམིགས་སོ། །ཞེས་པའོ། །མ་རིག་པ་ནས་རྒ་ཤིའི་བར་ལ་ཀུན་
ནས་ཉོན་མོངས་པའི་བདག་ཏུ་འཛིན་པ་དང་། མདོ་ནི། ཤཱ་བུ་རྟེན་འབྱུང་། ནས། གཟུགས་
མེད་པའི་ཁམས་མི་དམིགས་སོ། །ཞེས་པའོ། །འཇིག་རྟེན་པའི་ལམ་གྱིས་འོག་ས་ལས་
འདོད་ཆགས་དང་བྲལ་བ་ལ་བདག་ཏུ་འཛིན་པ་དང༌། མདོ་ནི། བསམ་གཏན་དང་པོ།
ནས། གཟུགས་མེད་སྙོམས་འཇུག་མི་དམིགས་སོ། །ཞེས་པའོ། །མཐོང་བའི་ལམ་ལ་
བདག་ཏུ་འཛིན་པ་དང༌། མདོ་ནི། འཕགས་པའི་བདེན་པ་རྣམས་མི་དམིགས་སོ། །ཞེས་
པའོ། །༸སྒོམ་པའི་ལམ་ལ་བདག་ཏུ་འཛིན་པ་དང༌། མདོ་ནི། རྣམ་ཐར་བརྒྱད་དང་སྙོམས་
འཇུག་དགུ་མི་དམིགས་སོ། །ཞེས་པའོ། །སློབ་པའི་དོན་བྱས་ཟིན་པའི་རྟེན་མི་སློབ་ལམ་

འགྲེལ་མཆན་སྐབས་དང་པོ། 255 རྣམ་མཁྱེན།
བདག་ཏུ་འཛིན་པ་ལ་ལོངས་སྤྱོད་བྱེད་དུ་བདེན་པར་ཞེན་པའོ། །མདོ་ནི། སྟོབས་བཅུ།
ནས། རྣམ་མཁྱེན་བར་མི་དམིགས་སོ། །ཞེས་པའོ། །ཉི་སྣང་ལས། ཚད་མའི་བརྟགས་
པ་ནི་དེའི་གཉེན་པོ་ཡིན་པའི་ཕྱིར་རོ། །ཞེས་པ་ནས། ལུས་ཀྱིས་མངོན་སུམ་དུ་བྱེད་པའི་
སྒོམ་པའི་དོན་ནི་དེའི་གཉེན་པོ་ཡིན་པའི་ཕྱིར་རོ། །ཞེས་རྟོག་པ་དང་པོ་བརྒྱད་གཉེན་པོའི་
སྒོ་ནས་བསྟན་ཚུལ་གསུངས་ནས་ཐ་མ་ལ་གཉེན་པོ་བྱེད་ཚུལ་མ་གསུངས་པར། མདོ་ལས།
ཇི་ལྟར་མི་དམིགས་ཞེ་ན། བདག་ཉིད་དུའོ། །དེ་ཅིའི་ཕྱིར་ཞེ་ན། བདག་ཤིན་ཏུ་རྣམ་
པར་དག་པའི་ཕྱིར་རོ། །ཞེས་པ་གཉེན་པོའི་སྒྲུབ་བྱེད་ཐམས་ཅད་ལ་བརྗོད་པར་གསུངས་
སོ༑ ༑བརྒྱད་སྟོང་བར། དེ་སྐད་ཅེས་བཀའ་སྩལ། ནས་ངེས་པར་འབྱུང་བར་འགྱུར་རོ།།
ཞེས་རྫས་འཛིན་རྟོག་པ་ཙམ་བསྟན་ཏོ། །༼ཁ༽འཛིན་ཚུལ་གྱིས་ལོངས་སྤྱོད་པ་པོར་བདེན་
པར་ཞེན་པའི་འཛིན་པར་རྣམ་པར་རྟོག་པ་དགུ་ཡོད་དེ། རྣམ་བཤད་ལྟར་ན། དམིགས་
པ་རྫས་འཛིན་གྱི་ཞེན་ཡུལ་རང་ལྡོག་གི་དབང་དུ་བྱས་པ་གཅིག་དང༌། ཞེན་ཡུལ་གྱི་གཞི་
ལྡོག་སྤྱིའི་དབང་དུ་བྱས་པ་གསུམ་དང༌། བྱེ་བྲག་གི་དབང་དུ་བྱས་པ་ལྔ་དང་། གསེར་
ཕྲེང་དང་བུ་ཉ་ལྟར་ན་བདག་གི་ངོ་བོའི་དབང་དུ་བྱས་པ་བཞི་དང༌། བདག་དང་འབྲེལ་བ་
ལྔ་སྟེ་ཡུལ་དགུ་ལ་དམིགས་པའི་སྒོ་ནས་དེ་རྣམས་སུ་ཡོད་པའི་ཕྱིར་དང༌། ༼ཀ༽ གཉིས་
པ་བཏགས་འཛིན་རྟོག་པ་ནི། སྐྱེས་བུ་སྟེ་འཛིན་པ་པོ་བཏགས་པར་ཡོད་པའི་རྟེན་ཅན་
ཏེ་ཡུལ་ཅན་གྱི་འཛིན་རྟོག་ཆོས་ཅན། ༼ག༽ཡུལ་དགུ་གང་ཞེ་ན། སྐྱེས་བུའི་གདགས་
གཞིའི་ཕུང་བོ་དང་སྐྱེ་མཆེད་དང་། ཁམས་གསུམ་སྒྱུ་མ་ལྟ་བུར་འཛིན་པ་གསུམ་དང་།
མདོ་ནི། ལེ་མང་དུ། དེ་ནས་ཚེ་ལྡན་རབ་འབྱོར་གྱིས། ནས། དེ་ལྟར་ལུང་སྟོན་ཅིང་
ཞེས་པ། ཉི་སྣང་དང་ལེ་བརྒྱད་མར་བཏགས་འཛིན་སྤྱིར་བསྟན་གྱི་མདོར་བྱས་ཤིང་། དེ་
ནས་རིམ་བཞིན་རབ་འབྱོར་དེ་ཇི་སྙམ་དུ། ནས། དེ་ལྟ་མ་ལེགས་སོ། །ཞེས་དང༌། བཅོམ་
ལྡན་འདས་ཀྱིས། ནས། ཆོས་ཀྱང་གཞན་ལ་སྒྱ་མ་ཡང་གཞན་ཡིན་སྙམ་མམ། ཞེས་པ་

འགྲེལ་མཆན་སྐབས་དང་པོ། 256 རྣམ་མཁྱེན།
དང༌། མིག་གི་རྣམ་ཤེས་ནས། རྣམ་ཤེས་ཀྱི་ཁམས་དྲུག རེག་དྲུག ཚོར་བ་དྲུག་གི་མདོ་
ཡོད། དབང་པོ་དང་ཡུལ་ཁམས་བཅུ་གཉིས་དང་ས་སོགས་དྲུག་གི་མདོ། རྟོག་པ་བཞི་
བའི་མདོ་རྣམས་ཆད། འདི་གསུམ་དང་པོ་གསུམ་གྱིའོ། །ཀུན་ཉོན་ཕྱོགས་ཀྱི་རྟེན་ཅིང་
འབྲེལ་བར་འབྱུང་བ་སྒྱུ་མ་ལྟ་བུར་འཛིན་པ་དང༌། མདོ་ནི། ལེ་བརྒྱད་མར། བཅོམ་
ལྡན་འདས་ཀྱིས། ནས། སྒྱུ་མ་རྒ་ཤིའོ། །ཞེས་པའོ། །རྣམ་པར་བྱང་བ་བྱང་ཕྱོགས་སོ་
བདུན་སྒྱུ་མ་ལྟ་བུར་འཛིན་པ་དང༌། མདོ་ནི། ལེ་མང་དུ་བཅོམ་ལྡན་འདས། ནས་དེ་
མ་ལགས་སོ། །ཞེས་པའོ། །མཐོང་བའི་ལམ་སྒྱུ་མ་ལྟ་བུར་འཛིན་པ་དང་། མདོ་ནི། ལེ་
བརྒྱད་མར། བཅོམ་ལྡན་འདས། ནས། རྣམ་ཐར་གསུམ་གཞན་ལ་སྒྱུ་མ་གཞན་མ་ལགས་
སོ༑ ༑ཞེས་པའོ། །སྒོམ་པའི་ལམ་སྒྱུ་མ་ལྟ་བུར་འཛིན་པ་དང༌། མདོ་ནི། བཅོམ་ལྡན་
འདས། ནས། བསམ་གཟུགས་ཀྱི་སྙོམས་འཇུག་གཞན་ལ་སྒྱུ་མ་གཞན་མ་ལགས་སོ། །ཞེས་
པའོ། །ཉན་རང་ལས་ཕུལ་དུ་བྱུང་བའི་སྟོང་ཉིད་མངོན་སུམ་དུ་རྟོགས་པས་ཁྱད་པར་གྱི་
ལམ་སྒྱུ་མ་ལྟ་བུར་འཛིན་པ་དང༌། རིན་ཆེན་བང་མཛོད་ལས། ཁྱད་པར་གྱི་ལམ་དག་
ས་གསུམ་ལ་ཞེས་པ་སྒོམ་ལམ་གྱི་རྗེས་སུ་བྱུང་པས་འགྲིག་པ་ལྟར་སྣང་ཡང་། སྔ་མ་ནི་ཉི་
སྣང་ལས། དེ་རྣམས་ནི་སྟོང་བ་ཉིད་དུ་ཀུན་བཏགས་པས་སྟོང་བ་ཡིན་པའི་ཕྱིར་རོ། །ཞེས་
པ་མདོར་མཐུན་པས་ས་དང་པོ་ནས་འཇོག་གམ་དཔྱད། མདོ་ནི། བཅོམ་ལྡན་འདས། ནས།
སྟོང་ཉིད་ཐམས་ཅད་གཞན་ལ་སྒྱུ་མ་གཞན་མ་ལགས་སོ། །ཞེས་པའོ། །མི་སློབ་པའི་
ལམ་སྒྱུ་མ་ལྟ་བུར་འཛིན་པ་ལ་བཏགས་པ་ཙམ་གྱི་འཛིན་པའོ་སྙམ་པའམ་ལོངས་སྤྱོད་བྱེད་
དུ་བདེན་པར་ཞེན་པའོ། །མདོ་ནི། ལེ་བརྒྱད་མར། བཅོམ་ལྡན་འདས་ཀྱིས། ནས། རྣམ་
མཁྱེན་རྗེས་སུ་ཐོབ་པར་འགྱུར་བར་རིགས་པར་བྱའོའི་བར་སྦྱར་ཀྱང་། ཉི་སྣང་སོགས་ལྟར་
ན༑ བྱང་ཆུབ་གཞན་ལ་སྒྱ་མ་གཞན་མ་ལགས་སོ། །ཞེས་པའི་བར་ཙམ་བཞག་ནས། བཅོམ་
ལྡན་འདས། ནས། གཟུགས་ཀྱང་གཞན་མ་ལགས། ཞེས་པ་མན་སྔ་མ་རྣམས་ཀྱི་སྒྲུབ་

རྣམ་མཁྱེན།འགྲེལ་མཆན་སྐབས་དང་པོ། 257
བྱེད་སོགས་བསྟན་པ་ཡིན་ཏེ། བརྒྱད་སྟོང་བར། དེ་ནས་བཅོམ་ལྡན་འདས། ནས། ཕུང་
བོ་ལྔ་བོ་དེ་དག་ལགས་སོ། །ཞེས་པའི་བར་བཏགས་འཛིན་སྤྱི་ལ་སྦྱར་བ་དང་བརྗོད་བྱ་འདྲ་
བའི་ཕྱིར་རོ། །མདོ་ལས་རྟོག་པ་དགུ་བཏགས་འཛིན་གྱི་ཡུལ་དུ་བསྟན་པར་གསེར་ཕྲེང་
གསུངས་སོ། །(༡)འཛིན་ཚུལ་གྱིས་ལོངས་སྤྱོད་པ་པོར་བདེན་པར་ཞེན་པའི་འཛིན་པར་
རྣམ་བར་རྟོག་པ་དགུ་ཡོད་དེ། རྣམ་བཤད་ལྟར་ན། དམིགས་པ་འཛིན་པ་དེའི་ཡུལ་སྤྱིའི་
དབྱེ་བ་གསུམ་དང་། བྱེ་བྲག་གི་དབྱེ་བ་དྲུག་དང༌། བུ་ཉ་གཉིས་དང་གསེར་ཕྲེང་དུ། དང་
པོ་བཞི་ལས་ཀྱི་སྒྱུ་མ་དང༌། ལྷག་མ་ལྔ་ཡེ་ཤེས་ཀྱི་སྒྱུ་མ་སྟེ། ལས་ལས་བྱུང་བ་དང་ཡེ་
ཤེས་ལས་བྱུང་བའི་ཡུལ་དགུ་ལ་དམིགས་པའི་སྒོ་ནས་དེ་རྣམས་སུ་ཡོད་པའི་ཕྱིར་ཏེ།
(༣) གསུམ་པ་དོན་བསྡུ་བ་ནི། སྔར་བཤད་པ་དེ་ལྟ་བུའི་རྣམ་པར་རྟོག་པ་བཞི་དང་
ངེས་པར་འབྱེད་པའི་ཆ་དང་མཐུན་པ་བཞི་པོ་གྲངས་བཞིན་དུ་ནུས་པ་འཇོམས་བྱེད་
ཀྱི་སྤོང་གཉེན་དུ་ལྡན་པ་ཡིན་ནོ། |
གཟུང་འཛིན་རྟོག་ལ་དོགས་པ་བཅད་པ།
སྤྱིར་རྟོག་པ་ལ་སྒྲས་བརྗོད་ཀྱིས་རྩིང་རྟོག་དང་། སྒྲ་དོན་འདྲེས་རུང་དུ་འཛིན་པ་
དང་། གཉིས་སྣང་གི་འཁྲུལ་རྟོག་གསུམ་ལས། འདིའི་རྟོག་པ་བུ་ཊིཀ་ཏུ་ཕྱི་མ་ཙམ་དུ་བཤད་
པར། གསེར་ཕྲེང་དུ། རྟོག་པ་འདི་དག་བདེན་མེད་དུ་ཞེན་པར་འདོད་པས་ཡུལ་འཇུག་
ཚུལ་གྱི་དོན་གོ་ཡང་བརྡ་ལ་རྨོངས་ཏེ། དེ་ལྟར་ཞེན་ན་བར་བ་སྒྲ་རྟོག་ཡིན་དགོས་པའི་ཕྱིར་
དང༌། ཁྱོད་ཀྱིས་རྟོག་པ་རྣམས་སྦྱོར་ལམ་དགག་རྟོག་གི་ངོ་བོར་བཞེད་པ་དང༌། སྒྲ་དོན་
སྣང་བའི་རྟོག་པ་མེད་པར་འདོད་པ་འགལ་ཁུར་དང༌། འཁྲུལ་ཡང་ཞེན་རིག་མིན་ན། དབང་
ཤེས་བཞིན་དུ་འདིའི་རྟོག་པར་མི་འཐད་དོ། །དེས་ན་ཞེན་རིག་ལ་ཀུན་རྟོག་གིས་ཁྱབ་ཀྱང་།
ཀུན་རྟོག་ལ་ཞེན་རིག་གིས་མ་ཁྱབ་པས། སྔ་རབས་པ་ལྟར་ཞེན་རིག་གི་རྟོག་པར་བྱའོ། །སངས་

འགྲེལ་མཆན་སྐབས་དང་པོ། 258 རྣམ་མཁྱེན།
རྒྱས་ཡེ་ཤེས་ཀྱི་སྡུད་འགྲེལ་དང་ཡུམ་གསུམ་དོན་བརྒྱད་ཀྱིས་མཐུན་པར་བསྟན་པ་གསེར་
གླིང་བའི་རྟོགས་སྣང་རྣམས་སུ་དགག་རྟོག་སྦྱོར་ལམ་དུ་བཤད་པ་ལྟར། བུ་ཉ་སོགས་ཀྱང་
དགག་རྟོག་ཡིན་པ་རྩ་བ་དང་འཕགས་སེང་གིས་བཞེད་པར་སྨྲ་སྟེ། བདེན་མེད་རྟོགས་པའི་
བློ་མིན་ན། སྦྱོར་ལམ་གྱི་ཁྱད་ཆོས་སུ་མི་རུང་བར་བཤད་དོ། གསེར་ཕྲེང་དུ། བདག་
ཉིད་ཆེན་པོས་རྫས་འཛིན་རྟོག་པ་དགག་པའི་རྣམ་ཅན་དང༌། གཞན་གསུམ་སྒྲུབ་པའི་རྣམ་
ཅན་དུ་བཞེད། ཅེས་པ། རྔོག་ཊིཀ་ལས། དེ་རྣམས་བཀག་པའི་ཆོས་དང་འབྲེལ་བར་
རྟོག་པའོ། །ཞེས་དང༌། གཟུགས་ལ་སོགས་པ་ལ་གཅིག་པ་ཉིད་ལ་སོགས་པ་བཀག་པ་ཉིད་
དུ༑ ཞེས་གསུངས་པས། གཟུགས་སོགས་རང་དབང་བའི་བདག་བཀག་ཙམ་ལ་དམིགས་
པ་དང་། བཏགས་འཛིན་རྣམས་ཕུང་སོགས་ལ་བཏགས་པའི་བདག་ལ་དམིགས་པ་དང་།
གཟུང་རྟོག་རྣམས་མ་རིག་པ་སོགས་ལ་དམིགས་པར་འདོད་པ་ཡིན་ཏེ། དེ་ཉིད་ལས། མི་
སློབ་པའི་ལམ་རྣམས་ལ་བཏགས་པའི་བདག་ཏུ། ཞེས་དང༌། དེ་དག་ལ་བཟའ་བར་བྱ་
བའི་མཚན་ཉིད་དུ་ཞེན་པའོ། །ཞེས་གསུངས་པའི་ཕྱིར། དེ་ཉིད་ལས། དེ་བཞི་ཡང་རིམ་
པ་བཞིན་ངེས་པར་འབྱེད་པའི་ཆ་དང་མཐུན་པ་བཞིའི་ངོ་བོ་ཡིན་ནོ། །ཞེས་གསུངས་པས་
སྦྱོར་ལམ་དུ་འདོད་དམ་དཔྱད། རྩ་བ་དང་ཉི་སྣང་དུ་གཟུང་རྟོག་བདག་ཏུ་རྟོག་ཅེས་སྒྲུབ་
ཕྱོགས་ནས་འཛིན་པར་བསྟན་པ་མ་གཏོགས། དགག་ཕྱོགས་བདེན་མེད་ཀྱི་རྣམ་ཅན་དུ་
སྟོན་པའི་ཟུར་ཙམ་ཡང་མེད་པས་རྩ་འགྲེལ་གྱི་དགོངས་པ་མིན་ལ། རྒྱན་སྣང་ལས། རྣམ་
པར་རྟོག་པ་བཞི་བོ་ནི་རང་གི་བྱང་ཆུབ་ཀྱི་གེགས་སུ་གྱུར་བ་མ་ཡིན་པས་ན། ཞེས་སོགས་
ཀྱིས་རྟོག་པ་བཞི་ཉན་རང་ལ་ཡོད་ཀྱང་། རང་གི་བྱང་ཆུབ་ཀྱི་གེགས་མི་བྱེད་པས་ཡོད་
ཀྱང་མེད་པ་དང་འདྲ་བར་སྤང་བྱའི་གཙོ་བོར་མི་བྱེད་པར་གསུངས་པས། ཉན་རང་རིགས་
ངེས་ལ་གཟུང་འཛིན་བདེན་མེད་དུ་རྟོགས་པའི་དགག་རྟོག་ཡོད་པ་སེང་བཟང་གི་དགོངས་
པར་ཇི་ལྟར་བཞག དེས་ན་རྟོག་པ་བྱེད་ཆོས་སུ་བཤད་པ་རང་འབྲས་མཐོང་སྒོམ་གྱི་སྤང་

འགྲེལ་མཆན་སྐབས་དང་པོ། 259 རྣམ་མཁྱེན།
བྱར་ལྡན་པ་སློབ་དཔོན་གྱི་དགོངས་པ་ཡིན་ཏེ། རྒྱན་སྣང་གི་ལུང་དེ་དང༌། ·འགྲེལ་བར།
མཐོང་བ་དང་སྒོམ་པས་སྤང་བར་བྱ་བའི། ཞེས་སོགས་གསུངས་པས་སོ། །ཁྱོད་ཀྱིས་འཁྲུལ་
གཞི། ཉི་སྣང་ལས། ངེས་པར་འབྱེད་པའི་ཆ་དང་མཐུན་པ་དང་པོ་དང་གཉིས་པ་དག་
ནི༑ གོ་རིམ་བཞིན་དུ་གཟུང་བའི་རྣམ་པར་རྟོག་པ་གཉིས་སུ་གྱུར་བ་ཡིན་ལ། ཞེས་སོགས་
ནི༑ སྦྱོར་ལམ་དང་པོ་གཉིས་ལ་རྟོག་པ་དང་པོ་གཉིས་དང༌། ཕྱི་མ་གཉིས་ལ་རྟོག་པ་ཕྱི་
མ་གཉིས་སྤང་བྱར་ལྡན་པའི་དོན་ཡིན་གྱི། སྒྲས་ཟིན་ལྟར་བྱེད་ན། དེ་ཉིད་ལས། གཟུང་
རྟོག་དང་པོ་གང་ཡིན་གཉིས་པའང་ཡིན་པར་བཤད་པས་དྲོད་གང་ཡིན་རྩེ་མོར་ཐལ་ལོ། །ཟླ་
འོད་ལས། རྟོག་པ་བཞི་ཉན་རང་ལ་ཡོད་པར་གསུངས་པ་དྲངས་ནས་བུ་ཉ་ལོ་ཆེན་རྣམས་
བཀག་གོ །དེས་ན་རྣམ་བཤད་ལས། ཕུང་བོ་བདེན་པར་འཛིན་པ་དང་། དེའི་ཞེན་ཡུལ་
བཀག་པ་བདེན་པར་འཛིན་པ་གཉིས་ཀ་སྤང་བྱ་རྣམ་རྟོག་ཏུ་ཤེས་པར་བྱའོ། །དེས་མཚོན་
ནས་དགག་སྒྲུབ་ཀྱི་རྣམ་པ་ཅན་གཉིས་ཀ་ཡོད་པར་ཤེས་པར་བྱའོ། །ཞེས་པ་ལྟར། དམིགས་
ཡུལ་མེད་དགག་ལ་དམིགས་པ་དགག་རྟོག་དང་། དམིགས་ཡུལ་མ་ཡིན་དགག་དང་སྒྲུབ་
པ་གང་རུང་ལ་དམིགས་པ་སྒྲུབ་རྟོག་ཏུ་གསུངས་པ་ལྟར། རྟོག་པ་ལོག་ཤེས་རྣམས་དམིགས་
ཡུལ་གྱིས་འཇོག་ལ། འཛིན་ཚུལ་མེད་པའི་རྟོག་པ་དོན་མཐུན་རྣམས་ཀྱང་དམིགས་ཡུལ་
གྱིས་འཇོག་དགོས་པ་འདྲ་ལ། དེ་ལྟར་ན་སློབ་པའི་སེམས་བསྐྱེད་ལྟ་བུ་དགག་རྟོག་སྒྲུབ་རྟོག་
གཉིས་ཀ་ཡིན་ནམ་དཔྱད། འཛིན་ཚུལ་ཅན་གྱི་རྟོག་པ་དོན་མཐུན་རྣམས་རང་ཡུལ་མེད་
དགག་སོགས་འཛིན་པས་འཇོག་པས་སྟོང་ཉིད་འཛིན་པའི་ཡིད་དཔྱོད་དགག་རྟོག་ཏུ་བྱའོ།།
གཟུང་འཛིན་ལ། སྐྱེ་མཆེད་ཀྱིས། ཡུལ་དྲུག་གཟུང་བ་དང༌། དབང་པོ་དྲུག་འཛིན་པ་
དང་། ཤེས་བྱ་དང་ཤེས་པས་བེམ་རིག་གཉིས་དང༌། བདག་དང་བདག་གི་བའི་དབང་
དུ་བྱས་པ་གསུམ་ལས། འདིར་ལོ་ཆེན་དང་འབྲེ་ཨར་སོགས་ཀྱིས་ཕྱི་མ་ལྟར་རྫས་བཏགས་
ཀྱི་འཛིན་པ་སྟེ། བདག་གིས་ལོངས་སྤྱད་བྱ་བཟའ་བྱ་ལ་གཟུང་བ་དང༌། འཛིན་པ་ནི་དེ་

འགྲེལ་མཆན་སྐབས་དང་པོ། 260 རྣམ་མཁྱེན།
ལ་ལོངས་སྤྱོད་བྱེད་འཛིན་པ་སྟེ་ཟ་བ་པོའི་བདག་ལ་བྱས་སོ། །གཟུང་རྟོག་གི་ཡུལ། ཉི་
སྣང་ལས། དང་པོ་དངོས་པོ་ཙམ་ལ་བརྟེན་པ། ཞེས་ཙམ་སྒྲས་ཀུན་ཉོན་ཙམ་ལ་དམིགས་
པ་བསལ་ནས་དང་པོའི་ཡུལ་ཀུན་བྱང་སོ་སོར་མ་ཕྱེ་བའི་གཟུང་བ་སྤྱི་ཙམ་ལ་རྟོག་པར་
གསུངས་ཏེ། ཉི་སྣང་ལས། རྣམ་པར་རྟོག་པའི་མཚན་ཉིད་ཀྱི་དབང་དུ་མཛད་པའི་དོན་
དུ་གསུངས་པ་ནི། ནས། དེ་ལ་དང་པོ་གཟུང་བའི་རྣམ་པའི་རྣམ་པར་རྟོག་པའི་རྣམ་པ
དགུར་འགྱུར་བ། ཞེས། གཟུང་རྟོག་སྤྱིར་བསྟན་གྱི་མདོ་དེར་སྦྱར་བའི་ཕྱིར་དང་། གཉིས་
པ་རྣམ་པར་བྱང་བ་ཙམ་གྱི་ཡུལ་ཅན་བརྗོད་པར་བྱ་སྟེ། ཞེས་གཉིས་པ་རྣམ་བྱང་ཙམ་ལ་
དམིགས་པར་གསུངས་པས། ཉི་སྣང་ལས། གཟུང་པའི་རྣམ་པར་རྟོག་པ་དང་པོ་གང་ཡིན་
པ་དེ་ནི་གཉིས་པ་ཡིན་ནོ། །ཞེས་པ། གཟུང་རྟོག་དང་པོའི་ནང་ནས་སྤྱིར་བསྟན་གྱི་མདོའི་
དངོས་བསྟན་གྱི་རྟོག་པ་དེས་གཉིས་པའི་ཡུལ་ལ་དམིགས་པར་བསྟན་གྱི། དང་པོ་ལ་གཉིས་
པའི་ཡུལ་ལ་དམིགས་པས་ཁྱབ་པར་བསྟན་པ་མིན་ཏེ། དེ་ཉིད་ལས། རེ་ཞིག་དང་པོ་ནི་
གཉིས་པ་ཡང་ཡིན་པ་ནི། དཔེར་ན་གཟུང་བའི་རྣམ་པར་རྟོག་པ་དང་པོར་གྱུར་བ་དངོས་
པོ་ཐམས་ཅད་པ་བཞིན་ནོ། །ཞེས་དང་པོའི་ནང་ནས་དངོས་པོ་ཐམས་ཅད་ཞེས་སྤྱིར་བསྟན་
གྱིས་དེ་དམིགས་ཀྱིས་བཀར་བའི་ཕྱིར། དེ་ཉིད་ལས། གཉིས་པ་ཁོ་ན་ཡིན་གྱི་དང་པོ་མ་
ཡིན་པ་ནི། གཟུང་བའི་རྣམ་པར་རྟོག་པ་གཉིས་པ་རྣམ་པར་བྱང་བའི་དངོས་པོ་ལ་བརྟེན་
པ་བཞིན་ནོ། །ཞེས་པས་འདིར་བསྟན་གཟུང་རྟོག་གཉིས་པ་ལ་དང་པོའི་ཡུལ་ཀུན་བྱང་རིས་
སུ་མ་ཆད་པ་ལ་མ་དམིགས་པས་ཁྱབ་པར་བསྟན་ཏེ། གསེར་ཕྲེང་ལས། དང་པོ་ལ་གཉིས་
པ་ཡིན་པ་དང་། གཉིས་པ་ལ་དང་པོ་མིན་པས་ཁྱབ་པར་མཛད་ཀྱང༌། ཞེས་དང༌། རྣམ་
བཤད་ལས། ཀུན་ནས་ཉོན་མོངས་པ་དང་རྣམ་བྱང་གི་གཟུང་བ་ཙམ་ལ་དམིགས་ནས་གཟུང་
བྱར་བདེན་པར་ཞེན་པ་ཡིན་ན། རྣམ་བྱང་གཟུང་རྟོག་ཡིན་པས་ཁྱབ་པར་སྟོན་པ་ཡིན་གྱི།
ཞེས་པའི་ཙམ་སྒྲས་ཀྱང་སོ་སོར་མ་ཕྱེ་བའི་སྤྱིར་བསྟན་གྱི་དེ་བསྟན་པའི་ཕྱིར། དེས་ན་རྟོགས་

འགྲེལ་མཆན་སྐབས་དང་པོ། 261 རྣམ་མཁྱེན།
སྣང་ལས། གཟུང་རྟོག་ཐ་མ་ཡིན་ན་དང་པོ་ཡིན་དགོས་ལ། དང་པོ་ལ་ཐ་མ་མིན་པའང་
ཡོད་པར་བཞེད་དོ། །ཞེས་གཉིས་པ་ལ་དང་པོས་ཁྱབ་པས། རྟོག་པ་དང་པོ་གཉིས་མི་འགལ་
ལ༑ དང་པོ་ལ་ཀུན་ཉོན་གཟུང་རྟོག་ཡོད་པས་གཉིས་པ་མིན་པ་ཡོད་པར་བཤད་དོ། །འདི་
སྒོ་མང་ཡིག་ཆ་གསར་བ་ལྟར་ཡིན་ལ། རྗེ་བཙུན་པ་དང་གུང་རུས། ཀུན་ཉོན་དང་རྣམ་
བྱང་གཉིས་ཀར་དམིགས་པའི་གཟུང་རྟོག་ཡིན་ན། རྣམ་བྱང་གཟུང་རྟོག་ཡིན་པས་ཁྱབ་
པ༑ ཉི་སྣང་དང་རྣམ་བཤད་ཀྱི་དོན་དུ་བཤད་པ། བསོད་གྲགས་པས། གཟུང་རྟོག་དང་
པོ་ལ་རང་གི་དམིགས་ཡུལ་ཀུན་བྱང་གི་ཕྱོགས་གཉིས་ཀ་ཡོད་པས་ཁྱབ། གཉིས་པ་ལ་རང་
གི་དམིགས་ཡུལ་རྣམ་བྱང་ཕྱོགས་ཁོ་ན་ཡོད་པས་ཁྱབ་པས། དེ་གཉིས་འགལ་བའི་ཕྱིར།
ཞེས་བཀག་ནས། དང་པོའི་དམིགས་ཡུལ་རྣམ་བྱང་ཕྱོགས་ཀྱི་བདེན་པ་ལ་དམིགས་ནས་
ལོངས་སྤྱད་བྱར་བདེན་པར་འཛིན་པའི་དེ་ཡིན་ན། གཉིས་པ་ཡིན་པས་ཁྱབ་པར་བཞེད་ཅེས་
གསུངས་པས། དང་པོ་ལ་རང་གི་དམིགས་ཡུལ་ཀུན་བྱང་གི་ཕྱོགས་གཉིས་ཀ་བདེན་པར་
འཛིན་པས་ཁྱབ་ཀྱང་། ཀུན་བྱང་གང་ཡང་བདེན་པར་མི་འཛིན་པས་ཁྱབ་ཟེར་བ་འདྲ་བས།
དང་པོ་ལ་ཀུན་ཉོན་དང་རྣམ་བྱང་གཟུང་རྟོག་གང་རུང་མེད་ཟེར་རམ་དཔྱད། རྒྱན་སྣང་
ལས། གཞན་དག ནས། འདི་གཉིས་ནི་ཐ་དད་པ་ཁོ་ནའོ། །ཞེས་འཕགས་པའི་ལུགས་
བཀག །གསེར་ཕྲེང་དུ་རྒྱན་སྣང་གི་དེ་འཐད་པ་དང༌། སྔ་མ་ལྟར་ན་མ་རིག་པའི་རྟོག་པ་
སོགས་རེ་རེ་ཡང་ཀུན་བྱང་མ་ལུས་པ་ལ་དམིགས་པར་ཐལ་ཞེས་བཀག་ནས། རང་ལུགས་
རྒྱན་སྣང་ལྟར་སྐབས་དང་པོའི་གཟུང་རྟོག་གཉིས་ཀྱི་ཀུན་བྱང་དང་། ལྔ་བའི་དེ་ཐེག་པ་
ཆེ་ཆུང་གི་རྣམ་བྱང་གཉིས་སུ་ཕྱེ་ནས་འཇོག་པར་གསུངས་སོ། །འཛིན་རྟོག་གི་ཡུལ་ནི། ཚིག་
གསལ་དུ། དང་པོའི་ཡུལ་ལ་སོ་སྐྱེ་དང་། གཉིས་པའི་ཡུལ་ལ་འཕགས་པ་བཞག་པ། སོ་
སོ་སྐྱེ་བོ་འཕགས་དབྱེ་བས། ཞེས་པའི་དོན་མ་དགོངས་་ལ། ཁ་ཅིག རྩ་འགྲེལ་དུ་སེམས་
ཅན་རྫས་དང་བཏགས་ཡོད། ཅེས་གང་ཟག་ཡུལ་དུ་བཤད་པས་རྒྱན་སྣང་དུ། འདི་དག་

འགྲེལ་མཆན་སྐབས་དང་པོ། 262 རྣམ་མཁྱེན།
ཉན་རང་ལམ་དུ་མི་སྤོང་བར་བཤད་པ་མི་འཐད་དེ། གང་ཟག་གི་བདག་ཏུ་འཛིན་ང་ཉོན་
སྒྲིབ་ཡིན་པའི་ཕྱིར་ཞེ་ན། དེའི་ལན་ཁ་ཅིག་གིས། བདག་གི་ངོ་བོར་གཟུང་ན་ཉོན་སྒྲིབ་
ཏུ་འགྱུར་ཡང་། བདག་དེ་ཀུན་བྱང་གི་འདོར་ལེན་བྱེད་པ་པོར་འཛིན་པས་ཤེས་སྒྲིབ་པོ་ཟེར་
བ་མི་འཐད་དེ། དབང་ཕྱུག་འགྲོ་བའི་རྒྱུར་འཛིན་པ་ཡང་ཆོས་གཞན་འགྲོ་བའི་རྒྱུ་དང་འབྲེལ་
བར་འཛིན་པས་ཉོན་སྒྲིབ་མ་ཡིན་པར་ཐལ་ཞེས་བཀག་ནས། དེ་བཞིན་དུ་ཀུ་མ་ར་ཤྲིས་
རྫས་འཛིན་གང་ཟག་གི་བདག་འཛིན་དང༌། བཏགས་འཛིན་ཆོས་ཀྱི་བདག་འཛིན་དུ་བཤད་
པ་ཡང་མི་འཐད་ལ། དེས་ན་རྩ་འགྲེལ་ལས། གང་ཟག་གམ་སེམས་ཅན་དུ་རྟོག་པར་བཤད་
པ༑ སེམས་ཅན་དངོས་མིན་གྱི་དེའི་གདགས་གཞི་ཕུང་བོ་སོགས་ཀྱི་ཆོས་ཙམ་ཡིན་ལ། ཆོས་
དེ་དག་དོན་དམ་པར་དང༌། རང་རྐྱ་བ་དང༌། དོན་བྱེད་ནུས་པའི་རྫས་སུ་འཛིན་པ་ནི་རྫས་
འཛིན་དང༌། ཕུང་སོགས་སྐྱེ་བུར་དོན་ལ་མ་གྲུབ་ཀྱང་དེའི་ཚོགས་པ་ལ་སྐྱེས་བུར་བཏགས་
པ་དང་སྒྱུ་མ་ལྟ་བུར་འཛིན་པ་དམིགས་ཡུལ་བཏགས་འཛིན་གཉིས་སུ་འགྱུར་བར་གསེར་ཕྲེང་
ལས་གསུངས་སོ། །ཇི་ལྟར་རྟོག་ཚུལ་ལམ་འཛིན་ཚུལ་ནི། བུ་ཉ་སོགས་ཀྱིས་སོ་སྐྱེས་བདག་
རྫས་ཡོད་དུ་འཛིན་པས་སོ་སྐྱེའི་འཛིན་པ་ལ་རྫས་འཛིན་དང་། འཕགས་པས་བདག་བཏགས་
པར་འཛིན་པས་འཕགས་པའི་འཛིན་པ་ལ་བཏགས་འཛིན་དང། དེ་གཉིས་ལ་དམིགས་པའི་
རྟོག་པ་ལ་རྫས་འཛིན་རྟོག་པ་དང་བཏགས་འཛིན་རྟོག་པ་ཞེས་པ་མི་འཐད་པར། དང་པོའི་
ཡུལ་ལ་སོ་སྐྱེའི་འཛིན་པ་དང༌། གཉིས་པའི་ཡུལ་ལ་འཕགས་པའི་འཛིན་པ་མིན་པ་དུ་མ་
ཡོད་པས་བཀག་ཅིང༌། ཚིག་གསལ་དུ་སོ་སྐྱེའི་རྫས་སུ་བཞག་པ་དོན་བྱེད་ནུས་པའི་རྫས་
ཡོད་དང༌། དེ་ཡིན་པའི་རྒྱུ་མཚན་དུ། མངོན་གྱུར་དང༌། ལུང་ལས་དེས་རྒྱུ་དང་རང་
བཞིན་སོགས་གསུངས་པ་བཀོད་པ་དང་། འཕགས་པ་བཏགས་ཡོད་དུ་འཇོག་ཚུལ། འཕགས་
པ་མྱང་འདས་ཡིན་ལ་མྱང་འདས་བཏགས་ཡོད་དུ་གསུངས་པས་སྒྲུབ་ཅིང་། གང་ཟག་རྫས་
ཡོད་དུ་བདེན་པར་འཛིན་པ་དང་། མིང་ཙམ་གྱིས་འཕགས་པ་བདེན་པར་ཡོད་པར་འཛིན་

འགྲེལ་མཆན་སྐབས་དང་པོ། 263 རྣམ་མཁྱེན།
པ་གཉིས་རྟོག་པ་གཉིས་སུ་བཞག་པ། མདོ་དེས་འདས་མ་འོངས་མྱང་འདས་བརྟགས་འགོག་
གང་ཟག་ལྔ་བཏགས་ཡོད་དུ་གསུངས་པས་སོ་སྐྱེ་བཏགས་ཡོད་དུ་གསུངས་ལ། རྩ་འགྲེལ་
དུ་སྐྱེ་འཕགས་གཉིས་རྟོག་པ་པོར་བཤད་ཀྱི། རྟོག་པའི་ཡུལ་དུ་མ་བཤད་པ་དང༌། ཀུན་
བཏུས་སུ་སོ་སྐྱེ་བཏགས་ཡོད་དུ་བཤད་པ་རྣམས་ཀྱིས་བཀག་ནས། རང་ལུགས་ལ་སྐབས་
དང་པོའི་གཟུང་རྟོག་གཉིས་ཀུན་བྱང་ལ་མཐའ་གཅིག་ཏུ་དོར་བྱ་དང་བླང་བྱའི་གཟུང་བར་
བདེན་པར་འཛིན་པ་དང་། རྩེ་མོའི་དེ་གཉིས་ནི། འདི་ནི་ཐེག་དམན་གྱི་ཡིན་པས་འདི་ལས་
ལྡོག་པ་དང་། ཐེག་ཆེན་གྱི་ཡིན་པས་འདི་ལ་འཇུག་པར་བྱའོ་སྙམ་དུ་བདེན་པར་འཛིན་པ་
ཡིན་ལ། འདིར་སེམས་ཅན་དང་སྐྱེས་བུ་ཞེས་པ་ནི། ཆོས་དང་གང་ཟག་གཉིས་ཀྱི་གང་
ཟག་འབའ་ཞིག་ལ་བསམ་པ་མིན་གྱི་ཡུལ་རྣམས་ཀྱི་འཛིན་པ་པོ་ཙམ་གྱི་མཚོན་བྱེད་དོ། །ཞེས་
དང༌། འོག་ཏུ་གང་ཟག་སྟེ་འཛིན་པ་པོ། །ཞེས་དང༌། སྐྱེ་བུ་སྟེ་འཛིན་པ་པོ། །ཞེས་པ་
ལྟར་དམིགས་ཡུལ་རྫས་འཛིན་བཏགས་འཛིན་གཉིས་ལ་ལོངས་སྤྱོད་པ་པོར་བདེན་པར་འཛིན་
པའམ་ཡང་ན་གང་ཟག་ཏུ་བཏགས་པའི་གཞི་རྫས་སུ་གྲུབ་པ་དང༌། དེར་བཏགས་པའི་གཞི་
བཏགས་པ་ཙམ་འདི་ནི་ཡུལ་རྣམས་ཀྱི་འཛིན་པ་པོའམ་ཞེས་དང་། འོག་ཏུ་རྟོག་པ་བཞི་བའི་
ཡུལ་དུ་གཟུགས་ཅན་བཤད་པ་རྣམས་དོར་དགོས་པར་འགྱུར་རོ། །ཞེས་གསུངས་པས། གང་
ཟག་གི་བདགས་གཞིའི་ཕུང་བོ་རྫས་ཡོད་དང་བཏགས་པ་ཙམ་གྱི་འཛིན་པ་པོར་བདེན་པར་
འཛིན་པ་ལ་སྦྱར་བར་གསེར་ཕྲེང་ལས་གསུང་པ་ལྟར། རྣམ་བཤད་ལས། ཕུང་བོའི་ཚོགས་
པ་ལ་སྐྱེས་བུར་བཏགས་པ་ལ་དམིགས་ནས། སྔར་ལྟར་ཞེན་པ་ནི་སྐྱེས་བུ་བཏགས་འཛིན་
རྟོག་པའོ། །སྐྱེས་བུ་བདེན་སྟོང་སྒྱུ་མ་ལྟ་བུ་ལ་དམིགས་ནས་ལོངས་སྤྱོད་པ་པོར་བདེན་པར་
འཛིན་པ་ཡང་བཏགས་འཛིན་རྟོག་པ་ཡིན་ལ། ནས། དེ་གཉིས་དམིགས་པའི་སྒོ་ནས་འབྱེད་
ན་ནི་ཧང་ཅང་ཐལ་བར་འགྱུར་རོ། །ཞེས་གཟུང་འཛིན་གྱི་རྟོག་པ་གཉིས་ཞེན་ཚུལ་གྱིས་
འཇོག་པར་གསུངས་པ་ལྟར། སྒོ་མང་ཡིག་ཆར་གསེར་ཕྲེང་དྲངས་ནས་འཛིན་པ་མི་དགོས་

འགྲེལ་མཆན་སྐབས་དང་པོ། 264 རྣམ་མཁྱེན
པར་གསུངས་ལ། ཡིག་ཆ་གཞན་གྱིས་དགོས་པར་གསུངས་སོ། །རྒྱན་སྣང་དུ་རྩེ་མོའི་མཐོང་
སྒོམ་གྱི་རྟོག་པའི་མིང་འདོགས་འདྲ་ལ། ཉི་སྣང་དུ་རྩེའི་མོའི་སྒོམ་སྤང་གི་རྟོག་པ་བཞི་ལ་
མིང་མི་གསལ་ལ། གཉེན་ཚོགས་ཀྱི་སྒོམ་སྤང་བཞི་ལ། དངོས་པོ་ཙམ་གྱི་རྣམ་པ་དང་།
གཉེན་པོའི་རྣམ་པ་དང་། འཕགས་པའི་གང་ཟག་ཐམས་ཅད་དུ་བཏགས་པ་དང༌། བཏགས་
པའི་རྒྱུ་མཚན་ལ་བརྟེན་པ། ཞེས་དང༌། མཐོང་སྤང་བཞི་ལ། དངོས་པོ་ཙམ་དང་། གཉེན་
པོ་ལ་བརྟེན་པ་དང༌། རྫས་འཛིན་བཏགས་འཛིན་ཞེས་བརྡ་སྦྱར་ནས། སྔ་མའི་དང་པོ་གཉིས་
རྣམ་པར་སྦྱར་བ་མཐོང་སྤང་ལས་ཕྲ་བར་སྟོན་ཆེད་ཡིན་པར་གསེར་ཕྲེང་ལས་གསུངས་སོ།།
ཉ་ཊཱིཀ་ཏུ་འཕགས་པས་གཉེན་ཚོགས་ཀྱི་སྒོམ་སྤང་བཞིའི་བརྡ་རྩེ་མོའི་སྒོམ་སྤང་བཞི་ལ་སྦྱར་
བར་གསུངས་པ་མི་འཐད་དེ། དེ་ལྟར་ན་གཉེན་ཚོགས་ཀྱི་མཐོང་སྤང་བཞིའི་བརྡ་ཡང་རྩེ་
མོའི་མཐོང་སྤང་ལ་སྦྱོར་དགོས་པར་འགྱུར་ན། དེ་ཉི་སྣང་དུ་རྩ་བ་ལྟར་སྦྱར་བའི་ཕྱིར་ཞེས་
གསེར་ཕྲེང་དུ་བཀག་གོ །རྫས་འཛིན་སོ་སྐྱེའི་རྟེན་ཅན་དང༌། བཏགས་འཛིན་འཕགས་
པའི་རྟེན་ཅན་ཞེས་པ་ནི། རང་རྐྱ་ཐུབ་བའི་རྫས་ཡོད་དུ་འཛིན་པའི་ཞེན་ཡུལ་མེད་པ་མངོན་
སུམ་དུ་རྟོགས་པ་སོ་སྐྱེ་ལ་མེད་པས་དེ་ལ་རང་རྐྱ་བའི་རྫས་སུ་སྣང་བ་ཤས་ཆེ་བས་རྫས་འཛིན་
སོ་སྐྱེ་དང༌། དེ་མངོན་སུམ་དུ་རྟོགས་པ་འཕགས་པ་ལ་ཡོད་པས་དེ་ལ་རང་རྐྱ་བས་སྟོང་
བ་སྒྱུ་མ་ལྟ་བུར་སྣང་བ་ཤས་ཆེ་བས་བཏགས་འཛིན་འཕགས་པའི་རྟེན་ཅན་དུ་བཞག་པ་རྗེ་
ཡབ་སྲས་གསུམ་གའི་དགོངས་པའོ། །དབྱེ་བ་རྩ་བའི་དབྱེ་བ་བཞི་དང་། ཡུལ་གྱིས་ཕྱེ་བ་
སོ་དྲུག །ཁམས་ཀྱིས་དབྱེ་བ་བརྒྱ་རྩ་བརྒྱད་ཡོད་དོ། །གྲངས་ངེས་ནི། བརྟག་བྱ་གཟུང་
འཛིན་གཉིས་སུ་ངེས་པས་གཉིས་དང་། གཟུང་བ་ལ་ཀུན་བྱང་ངམ་ཐེག་པ་ཆེ་ཆུང་གི་རྣམ་
བྱང་གཉིས་སུ་ངེས་པས་བཞིར་ངེས་ལ། རེ་རེ་དགུ་དགུ་ཕྱེ་བ་གདུལ་བྱ་ཉེ་བའི་བསམ་པའི་
དབང་གིས་ཡིན་ནོ། །དེ་ཡང་ཉན་རང་དང་ཐུན་མོང་བའི་བླང་དོར་ལ་ཞེན་པ་སྤོང་ཕྱིར་
ཀུན་བྱང་དང༌། ཐེག་ཆེན་རིགས་ཅན་གྱིས་ཐུན་མོང་མ་ཡིན་པའི་བླང་དོར་ལ་ཞེན་པ་སྤོང་

འགྲེལ་མཆན་སྐབས་དང་པོ། 265 རྣམ་མཁྱེན།
ཕྱིར་རྣམ་བྱང་ལ་གཉིས་བྱས་སོ། །གོ་རིམ། བཞི་ནི་སྦྱོར་ལམ་བཞི་དང་བསྟུན་ལ། དགུ་
ནི་བརྗོད་འདོད་ཙམ་དུ་གསེར་ཕྲེང་ལས་གསུངས་སོ། །འགྲེལ་ཆེན་གཉིས་ལས་གཟུང་འཛིན་
གྱི་རྟོག་པ་མུ་བཞི་གསུངས་པ་ནི། གསེར་ཕྲེང་ལས། འདི་ནི་གཟུང་འཛིན་གྱི་རྟོག་པ་བཤད་
པའི་ཞར་ལ། སྤྱི་སྐད་ལ་གྲགས་ཚོད་ཀྱི་གཟུང་འཛིན་བཤད་ནས། དེ་ལ་མུ་བརྩིས་པ་ཡིན་
ཏེ༑ ཞེས་པ་ལྟར། ཡུལ་གྱི་སྐྱེ་མཆེད་དྲུག་གཟུང་བ་ཁོ་ན་དང༌། དུས་མཐའི་སྐད་ཅིག་
མར་གྱུར་བའི་ཤེས་པ་སོ་སྐྱེས་མངོན་སུམ་དུ་རྟོགས་མི་ནུས་པས་འཇིག་རྟེན་སྤྱི་སྐད་ལ་གྲགས་
ཚོད་ཀྱི་གཟུང་བ་མིན་ལ་འཛིན་པ་ཁོ་ན་དང༌། རྒྱུན་ལྡན་གྱི་ཤེས་པ་སོ་སྐྱེའི་མངོན་སུམ་
གྱིས་རྟོགས་པས་གཟུང་འཛིན་གཉིས་ཀར་བཞག་ནས། དེ་དག་བདེན་པར་འཛིན་པའི་བློ་
རྣམས། མུ་དང་པོ་གསུམ་དུ་བཞག་གི བོད་སྔ་མ་ལྟར་སྔོན་འཛིན་མིག་ཤེས་སྐད་ཅིག་
དང་པོ་ལྟ་བུ་འཛིན་པ་ཁོ་ནར་བཞག་པ་མིན་པ། གསེར་ཕྲེང་ལས། མུ་གཉིས་པ་ནི། རྗེས་
སུ་སྐྱེ་བའི་ངེས་ཤེས་ཀྱིས་ཡུལ་དུ་མ་བྱས་པ་ཡིན་ལ། མུ་གསུམ་པ་ནི། ངེས་ཡུལ་དུ་བྱས་
པ་ལ་བསམས་པའི་དབང་དུ་བྱས་ཞེས་བརྗོད་ན་ལེགས་སོ། །ཞེས་པས་འགྲུབ་སྟེ། དུས་
མཐའི་སྐད་ཅིག་མའི་ཤེས་པ་མངོན་སུམ་དུ་སྣང་བའི་སོ་སྐྱེའི་བློས་ངེས་ཤེས་འདྲེན་མི་ནུས་
པའི་ཕྱིར་རོ། །འདིའི་འཁྲུལ་གཞི་བྱས་ནས། ཉ་ཊཱིཀ་ཏུ་འཕགས་པས་གཉིས་ཀ་ཡིན་པ་
ཡོད་པར་བཤད་པ་སྤྱིར་ཡིན་གྱི། སྐབས་འདིའི་རྟོག་པ་བཞི་སྦྱོར་ལམ་བཞི་དང་མཚུངས་
ལྡན་ཡིན་པས་གཞི་མཐུན་མེད་པ་དང༌། བུ་ཉ་གཉིས་ཀས་གཟུང་བ་ལ་རྟོག་པ་ཞེས། ལ་
རྟོག་བྱས་ནས་དམིགས་ཡུལ་ཁོ་ནས་བཞག་པ། གསེར་ཕྲེང་དུ་བཀག་གོ །སྤྱིར་མུ་བཞི་
བཞག་ཆོག་སྟེ། འཛིན་ཚུལ་གྱི་སྒོ་ནས་ལོངས་སྤྱོད་བྱ་དང་ལྡོག་བྱ་འཇུག་བྱ་སོགས་སུ་བདེན་
པར་ཞེན་པ་རྣམས་གཟུང་རྟོག་ཁོ་ན་དང༌། འཛིན་པ་བོ་དང་ལོངས་སྤྱོད་པ་བོར་བདེན་པར་
ཞེན་པ་རྣམས་འཛིན་རྟོག་ཁོ་ན་དང་། རྣམ་བཤད་ལས། ཕུང་པོ་བདེན་པར་འཛིན་པ་དང་།
དེའི་ཞེན་ཡུལ་བཀག་པའི་བཀག་པ་བདེན་པར་འཛིན་པ་གཉིས་ཀ་སྤང་བྱ་རྣམ་རྟོག་ཏུ་ཤེས་

འགྲེལ་མཆན་སྐབས་དང་པོ། 266 རྣམ་མཁྱེན།
པར་བྱའོ། །ཞེས་པ་ལྟར། ཚོར་ཕུང་སོགས་བདེན་པར་འཛིན་པ་དམིགས་ཡུལ་གྱིས་གཉིས་
ཀ་ཡིན་པར་བཞག་པ་དང་འགྲིག་གམ་དཔྱད།
ཡོངས་འཛིན་བཤད་པ།
གསུམ་པ་ཡོངས་འཛིན་བཤད་པ་ལ་གསུམ། དང་པོ་མཚམས་སྦྱར་བ་ནི། ༼ག༽
ཚིགས་སུ་བཅད་པ་སྐྱུར་སླ་བ་དང་མཐུན་པར་བསྟན་པའི་ཕྱིར་༼ཁ༽མདོར་བསྟན་དུ་
ཡོངས་སུ་འཛིན་པ་སྔར་གསུངས་ན་སྟེ་གསུངས་པའི་དགོས་པ་ཡོད་དེ་༼ ཀ༽རྒྱས་བཤད་
དུ་ཡང་ཡོངས་འཛིན་རྟོག་པའི་སྔར་བཤད་དགོས་ཏེ། མིན་ན་མདོར་བསྟན་དང་འགལ་
བའི་ཕྱིར་ཞེ་ན་ཡང་སྒྲ་རྩོད་པར་སྦྱར་བ་གསེར་ཕྲེང་ལས་སོ། །༼ཅ༽ཡོངས་འཛིན་དེའི་
སྟོབས་ཀྱིས་སྔར་ཇི་སྐད་བཤད་པའི་དམིགས་རྣམ་རྒྱུ་རྟོག་པ་ལྡན་པའི་བྱེད་ཆོས་རྣམས་
ཁྱད་པར་དུ་འགྱུར་རོ་ཞེས་བསྟན་པའི་ཕྱིར་རོ། །༼ང༽མདོར་བསྟན་དུ་སྔར་གསུངས་
པར་མ་ཟད་ཡང་རྒྱས་བཤད་དུ་མཇུག་ཐོགས་སུ་སྦྱོར་ལམ་དངོས་དང་སྒྲུབ་པ་གཉིས་ཀྱི་
བར་སྐབས་ཀྱི་ཚིགས་སུ་བཅད་པས་གསུངས་པ་ལ་དགོས་པ་ཡོད་དེ། ༼ཆ༽གཉིས་པ་
རྩ་བ་ལ། དངངས་ཀུན་ཏུ་སྐྲག་ཀུན་ཏུ་སྐྲག་པ་དང་ལྡན་པ་སྟེ། སྐྲག་པ་ཆུང་འབྲིང་ཆེ་
གསུམ་གྱི་གཉེན་པོར་རྣམ་མཁྱེན་ཡིད་བྱེད་དང་ཟབ་མོའི་དོན་ལ་སེམས་མི་འགོང་བ་ཉིད་
ལ་སོགས་པས་ཀུན་ཏུ་མི་སྐྲག་པ་དང་ཀུན་ཏུ་སྐྲག་པ་དང་ལྡན་པར་མི་འགྱུར་བའི་ཐབས་
མཁས་དང༌། དེའི་མི་མཐུན་ཕྱོགས་ཉན་རང་གི་ཡིད་བྱེད་དང་བདེན་ཞེན་ཅི་རིགས་བོར་
བའི་བྱང་སེམས་སྤྱོར་ལམ་པའི་ཡེ་ཤེས་ནི། རྣམ་པ་ཀུན་ཏུ་དེའི་ནང་གི་ཡོངས་འཛིན་དང་།
བྱང་སེམས་དེ་ལ་ཆོས་རྣམས་དོན་དམ་པར་ངོ་བོ་ཉིད་མེད་པ་དང་སོགས་པས་ཐབས་མཁས་
པ་དང་བདུད་ལས་རྣམས་སྟོན་པར་བྱེད་ཅིང་། དགེ་བཤེས་དེ་ཡི་མི་མཐུན་ཕྱོགས་བདུད་
དང་སྡིག་གྲོགས་སོགས་བོར་བར་བྱེད་དུ་འཇུག་པ་ནི། རྣམ་པ་ཀུན་དུ་དེ་ཡི་ཕྱིའི་ཡོངས་

འགྲེལ་མཆན་སྐབས་དང་པོ། 267 རྣམ་མཁྱེན།
འཛིན་ཡིན་ཞེས་ཉི་སྣང་ལེ་བརྒྱད་མ་ལྟར་འགྲེལ་ལོ། །མདོ་ནི་གསོལ་བ། བཅོམ་ལྡན་
འདས། དེ་ལྟ་ལགས་ན། ནས། ཐབས་མཁས་དེ་དང་ལྡན་པའི་བྱང་ཆེན་བསྟན་པ་འདི་
ཐོས་ན་མི་འཇིགས་མི་དངངས་སྐྲག་པར་མི་འགྱུར་རོ།།ཞེས་པ་ཡན་ནང་གི་ཡོངས་འཛིན་
ཐབས་མཁས་དང་། རབ་འབྱོར་གྱིས་གསོལ་བ། བཅོམ་ལྡན་འདས། དགེ་བའི་བཤེས་
གཉེན། ནས། བཤེས་གཉེན་དེས་ཟིན་པའི་བྱང་ཆེན་ཤེར་ཕྱིན་ཐོས་ན་མི་འཇིགས་མི་དངངས་
སྐྲག་པར་མི་འགྱུར་རོ། །ཞེས་པ་ཕྱིའི་བཤེས་གཉེན་དང༌། རབ་འབྱོར་གྱིས་གསོལ་བ།
བཅོམ་ལྡན་འདས། ཇི་ལྟར་ན། ནས། ཐབས་མི་མཁས་པ་ནི་ཤེར་ཕྱིན་འདི་ཐོས་ན་འཇིགས་
དངངས་སྐྲག་པར་འགྱུར་རོ། །ཞེས་པ་ནང་གི་ཡོངས་འཛིན་གྱི་མི་མཐུན་ཕྱོགས་དང་། གསོལ་
བ༑ བཅོམ་ལྡན་འདས། ཇི་ལྟར་ན་བྱང་ཆེན་སྡིག་གྲོགས། ནས། དེ་ལྟར་བྱང་ཆེན་པོས་
སྡིག་གྲོགས་སུ་རིག་པར་བྱ་སྟེ་ཤེས་ནས་སྤང་བར་བྱའོ། །ཞེས་པས་ཕྱིའི་ཡོངས་འཛིན་གྱི་
མི་མཐུན་ཕྱོགས་བསྟན་པས། ཉི་སྣང་ལྟར། གསེར་ཕྲེང་རྣམ་བཤད་གཉིས་སུ་ནང་དང་
ཕྱིའི་ཡོངས་འཛིན་ལ་སོ་སོར་སྦྱར་རོ། །བརྒྱད་སྟོང་བར། བཅོམ་ལྡན་འདས་ཐེག་པ་ལ་
གསར་དུ་ཞུགས་པའི། ནས། བཤེས་གཉེན་རྣམས་སུ་རིག་པར་བྱའོ། །ཞེས་པས་ཕྱིའི་
ཡོངས་འཛིན་སྡིག་གྲོགས་དང་བཅས་པ་བསྟན་ནས། དེས་ཟིན་པ་གོ་འཇུག་གི་སྒྲུབ་པ་ལ་
གནས་པར་གསུངས་པས། རྒྱན་སྣང་དུ་ཕྱིའི་ཡོངས་འཛིན་ལ་སྦྱར་བའི་དོན་དེའོ། །གསེར་
ཕྲེང་དུ། ཉི་ཁྲིའི་བསྡུས་དོན་ལྟ་བུ་གསུངས་པ་རྣམས་ཉི་སྣང་ལྟར་ཡིན་པས། ལེ་བརྒྱད་
མ་དང་ལེ་མང་དུ་མེད་པ་ཡང་ཡོད་ལ། ཐེག་ཆེན་སྡེ་སྣོད་སྙན་དངགས་མཁན་གྱི་རང་
བཟོ་ཟེར་བ་གཞུང་དང༌། ཕྱིན་དྲུག་སྤངས་ནས་ཐེག་དམན་ལ་སྦྱོར་བ་ལམ་དང༌། ཆོས་
ཐམས་ཅད་བདག་གིས་སྟོང་ན་སངས་རྒྱས་དེ་ཅི་བྱ་སོགས་ཟེར་བ་འབྲས་བུ་སྤོང་པའི་སྡིག་
གྲོགས་སུ་ཉི་སྣང་གསུངས་སོ། །གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། ཐབས་
མཁས་པའི་ཁྱད་པར་ནི། སྟོང་ཉིད་འཇིགས་པའི་གནས་མིན་པ་ལ་འཇིགས་པ་དངངས་པ་

འགྲེལ་མཆན་སྐབས་དང་པོ། 268 རྣམ་མཁྱེན།
དང་དེ་ལ་རྒྱུན་དུ་འཇིགས་པ་སྐྲག་པ་དང༌། སྐྲག་པ་དེ་བརྟན་པར་གྱུར་བ་ཀུན་ཏུ་སྐྲག་པ་
སྟེ༑ ཆུང་འབྲིང་ཆེ་གསུམ་གྱི་གཉེན་པོར་གདུལ་བྱའི་སེམས་སྟོང་ཉིད་ལ་མི་འགོང་ཞིང་
མི་སྐྲག་པ་ལ་སོགས་པས་ཀུན་ཏུ་མི་སྐྲག་པར་བྱེད་པའི་ཐབས་རྒྱལ་བོ་འཆར་བྱེད་ལ་བཙུན་
མོ་སྔོ་བསངས་མ་ཤི་བ་བློན་པོས་ཤུ་བས་ན་ཚུལ་རིམ་གྱིས་བརྗོད་ནས་ཤི་བའི་བརྡ་སྤྲད་པ་
ལྟར་ལམ་ལ་རིམ་གྱིས་བཀྲི་བའི་ཐབས་མཁས་པས་དང༌། ཆོས་སྟོན་པའི་ཁྱད་པར་ནི།
གདུལ་བྱའི་བསམ་པ་ཇི་ལྟ་བ་བཞིན་དུ་དངོས་པོ་མཐའ་དག་གང་ཟག་དང་ཆོས་ཀྱི་བདག་
མེད་པ་ལ་སོགས་པས་མངོན་མཐོ་ནས་སངས་རྒྱས་པར་《སྟོན་པར་བྱེད་པ་དང་། འགལ་
རྐྱེན་སྤང་བའི་ཁྱད་པར་ནི། ཕྱིན་དྲུག་གི་མི་མཐུན་པའི་ཕྱོགས་ཀྱི་ཆོས་སེར་སྣ་ལ་སོགས་
པས་ཤེས་འཆལ་གྱི་བར་དང་མི་ལྡན་པ་ནི། བྱང་སེམས་སྦྱོར་ལམ་པ་ལ་ཐེག་ཆེན་གྱི་
ལམ་རྫོགས་པར་སྟོན་པའི་དགེ་བའི་གཉེན་ཡིན་པས་ཕྱིའི་ཡོངས་སུ་འཛིན་པ་ཡིན་ནོ།།
འགྲེལ་བ་འདིར་དངོས་སུ་ཕྱིའི་ཡོངས་འཛིན་ལ་སྦྱར་ཀྱང༌། རྒྱས་འབྲིང་དུ་ནང་གི་ཡོངས་
འཛིན་དངོས་སུ་གསུངས་པ་ཕྱིའི་ཡོངས་འཛིན་གྱི་ཁྱད་ཆོས་དང་པོ་དང་། དེའི་མི་མཐུན་
ཕྱོགས་སེར་སྣ་སོགས་ཁྱད་ཆོས་གསུམ་པར་སྦྱར་ནས་དངོས་སུ་གསུངས་པས། ནང་གི་ཡོངས་
འཛིན་མ་གསུངས་པ་ཡང་མིན་ལ། རྒྱས་འབྲིང་གི་ཚིག་ཏུ་ཡང་ཐོན་པས་འདིས་མཚོན་ནས་
སྐབས་ཐམས་ཅད་དུ་ཡུམ་གསུམ་གའི་རྒྱན་དུ་འགྲེལ་ཚུལ་ཤེས་དགོས་སོ། །ཐེག་པ་ཆེ་ཆུང་
གཉིས་ཀའི་ཕྱིའི་ཡོངས་འཛིན་ཁྱད་པར་མེད་པས། དེས་ཁྱད་པར་དུ་འཕགས་པ་མི་འཐད་
ཅེ་ན། ཕྱིའི་ཡོངས་འཛིན་ལ་བཟང་ངན་མེད་ཀྱང་། ཆུ་དྭངས་པ་དང་རྙོག་པ་ལ་ཟླ་གཟུགས་
འཆར་མི་འཆར་ལྟར་དེས་ཆོས་བསྟན་པས་ཐེག་ཆེན་གྱི་ལམ་སྒྲུབ་པའི་སྣོད་རུང་དུ་བྱས་པ་
དེས་ཁྱད་པར་ཡིན་ནོ། །གསུམ་པ་གདམས་དོན་ཇི་ལྟར་སྒྲུབ་པའི་སྒྲུབ་པ་བཤད་པ་ལ་བཞི།
སྒྲུབ་པའི་རྟེན་དང་། དམིགས་པ་དང་། ཆེད་དུ་བྱ་བ་དང་། སྒྲུབ་པའི་ངོ་བོའོ། །

འགྲེལ་མཆན་སྐབས་དང་པོ། 269 རྣམ་མཁྱེན།
སྒྲུབ་པའི་རྟེན་རང་བཞིན་གནས་རིགས་བཤད་པ།
དང་པོ་ལ། རིགས་ཀྱི་དབྱེ་བ་དང༌། རྩོད་སྤོང་གཉིས། དང་པོ་ལ་གསུམ། དང་
པོ་མཚམས་སྦྱར་བ་ནི། ཐེག་ཆེན་གྱི་སྒྲུབ་པ་དང་ལྡན་པ་ལ་ངེས་པར་འབྱེད་པའི་ཆ་
དང་མཐུན་པ་སྔར་ཇི་སྐད་བཤད་པ་དང་། སྒྲུབ་པའི་སྐབས་སུ་འཆད་འགྱུར་གྱི་མཐོང་
བའི་ལམ་ལ་སོགས་པས་སྒོམ་པ་དང་ཁྱད་པར་གྱི་ལམ་སོགས་གཞན་ཡང་འབྱུང་བས་
སྦྱོར་ལམ་གྱི་འོག་ཏུ་སྒྲུབ་པ་འཆད་ཅིང་། དེ་ཡང་རྟེན་རིགས་སད་པ་ལ་རག་ལས་པས།
ཐོག་མར་སྒྲུབ་པའི་རྟེན་དུ་གྱུར་བའི་རིགས་གསུངས་སོ། །སེམས་བསྐྱེད་དང་ངེས་ཆ་
སོགས་ཀྱི་སྔོན་དུ་རིགས་སད་དགོས་པའི་རིགས་དེའི་སྔོན་དུ་བཤད་དགོས་ཞེ་ན། དེ་ནི་མདོ་
རྒྱན་ལྟར་རྒྱུ་འབྲས་དོན་རིམ་ཡིན་ལ། འདིར་ནི་འབྲས་བུ་འདིའི་རྒྱུ་འདིའོ་ཞེས་བཤད་པའི་
གོ་རིམ་ཡིན་ནོ། །མདོ་འགྲེལ་ནི། སེམས་བསྐྱེད་སོགས་ཀྱི་སྐབས་སུ་བྱང་ཆུབ་སེམས་
དཔའ་ཞེས་པའི་ཚིག་གི་དོན་གང་ཞེས་པའི་ལན་དུ་གསུངས་སོ། །གཉིས་པ་རྩ་བ་ནི། བདག་
མེད་པ་རྟོགས་པ་ཡི་ནི་ཆོས་ངེས་ཆ་བཞི་དང་མཐོང་སྒོམ་གཉིས་དང་དྲུག་གི་རྟེན་རིགས་
དྲུག་དང་། མདོ་ནི། ལེའུ་བརྒྱད་པའི་དབུར། དེ་ནས་ཚེ་ལྡན་རབ་འབྱོར་གྱིས། ནས།
ཚིག་གི་དོན་མེད་པའོ། །ཞེས་པས། ཐོབ་བྱ་བྱང་ཆུབ་དོན་དམ་པར་མེད་པས་དེ་སྒྲུབ་པའི་
བྱང་སེམས་བདེན་པར་མེད་ལ། ཀུན་རྫོབ་ཏུ་ཐེག་ཆེན་སྒྲུབ་པའི་ཁྱད་པར་གྱིས་དབྱེ་བས་
ཆོས་ཉིད་ཁོ་ན་སངས་རྒྱས་ཀྱི་གཞི་སྟེ་རིགས་ཡིན་པས་དེ་དང་ལྡན་པ་སེམས་དཔའི་དོན་ཡིན་
ཞེས་འདི་དང་། བརྒྱད་སྟོང་བར། དེ་སྐད་ཅེས། ནས། སློབ་པོ། ཞེས་པས་རིགས་སྤྱིར་
བསྟན་ནོ། །ལེ་མང་དུ། རབ་འབྱོར་འདི་ལྟ་སྟེ། དཔེར་ན་ནམ་མཁའ་ལ། ནས། རྨི་
ལམ། སྒྱུ་མ། སྨིག་རྒྱུ། ཆུ་ཟླ། སྒྲ་བརྙན། མིག་ཡོར། གཟུགས་བརྙན། སྤྲུལ་བ་སྟེ་ཉི་
སྣང་དང་ལེ་བརྒྱད་མར། ཆུ་ཟླ་་མེད། དྲི་ཟའི་གྲོང་ཁྱེར་ཡོད། དེ་དག་མི་དམིགས་པ་

འགྲེལ་མཆན་སྐབས་དང་པོ། 270 རྣམ་མཁྱེན།
བཞིན་དུ་བྱང་སེམས་ཚིག་གི་དོན་མེད་ཅེས། དཔེ་དགུས་གཟུང་རྟོག་དང་པོ་དགུ་མཚོན་
ནས་དྲོད་ཀྱི་ཆོས་ཉིད་རིགས་སུ་བསྟན་པ་འོག་མ་ལྔ་ལ་འདྲའོ། །རབ་འབྱོར། ནས། ཡང་
དག་མཐའ། དེ་བཞིན་ཉིད། མ་ནོར་བ་དེ་བཞིན་ཉིད། གཞན་མ་ཡིན་པ་དེ་བཞིན་ཉིད།
ཆོས་ཉིད། ཆོས་དབྱིངས། ཆོས་ཀྱི་གནས་ཉིད། ཆོས་ངེས་པ། ཆོས་སྐྱོན་མེད་པར་
གནས་མེད་པ་དགུས་རྩེ་མོའི་གཟུང་རྟོག་དགུ་མཚོན་ནོ། །རབ་འབྱོར། ནས། སྒྱུ་མའི་
སྐྱེས་བུའི་ཕུང་བོ་ལྔ་ལྔར་བྱས་ནས། དེའི་ནང་གི་སྐྱེ་མཆེད་དྲུག་དང༌། ཕྱིའི་སྐྱེ་མཆེད
དྲུག་དང་། ཡིད་དང་དབང་བོའི་ཁམས་བཅུ་གཉིས་དང༌། རྣམ་ཤེས་ཁམས་དྲུག་སྟེ་དགུས་
བཟོད་པའི་རྫས་འཛིན་དགུ་མཚོན་པ་ཉི་སྣང་ལེ་བརྒྱད་མ་ལྟར་གསེར་ཕྲེང་ལས་གསུངས་
ལ༑ ལེ་མང་དུ། སྐྱེ་མཆེད་བཅུ་གཉིས་ཚོར་སོགས་རབ་འབྱོར། ནས། སྒྱུ་མའི་སྐྱེས་
བུའི་ནང་སྟོང་བ་ཉིད་སོགས་དང་། དེའི་ཕར་ཕྱིན་དང༌། བྱང་ཕྱོགས་སོ་བདུན་དང༌། སྟོབས་
སོགས། ཕུང་བོ། ཁམས། སྐྱེ་མཆེད། རྟེན་འབྲེལ་རྣམས་དང༌། བསམ་གཟུགས་ཀྱི་
སྙོམས་འཇུག་རྣམས་ཏེ་དགུས་ཆོས་མཆོག་གི་བཏགས་འཛིན་དགུ་མཚོན་ནོ། །ལེ་མང་ན་
ཆད་ལྷག་མང་ངོ་། །རབ་འབྱོར། ནས། སངས་རྒྱས་ཀྱི་ཕུང་བོ་ལྔ་དབང་པོ་དྲུག་ནང་
སྟོང་བ་ཉིད་སོགས་མ་འདྲེས་པའི་བར་དང༌། འདུས་མ་བྱས་ཀྱི་དབྱིངས་ལ་འདུས་བྱས་དང་།
འདུས་བྱས་ལ་འདུས་མ་བྱས་ཀྱི་དབྱིངས་མི་གནས་པ་བཞིས་མཐོང་ལམ་གྱི་སྤང་བྱ་རྟོག་
པ་བཞི་མཚོན་ནོ། །རབ་འབྱོར། ནས། སྐྱེ་མེད། འགག་མེད། མངོན་པར་འདུ་བྱེད་པ་
མེད། འབྱུང་བ་མེད། མི་དམིགས་པ། ཀུན་ཉོན་མེད། རྣམ་བྱང་མེད། མཚན་མ་མེད་
པ༑ ཤིན་ཏུ་རྣམ་དག་གིས་གནས་མེད་པ་དགུས་ས་དགུའི་སྒོམ་སྤོང་གི་རྟོག་པ་ཆུང་འབྲིང་
སྐོར་དགུ་མཚོན་ནས་སྒོམ་ལམ་དགུ་བསྟན་པ་ཉི་སྣང་གི་དགོངས་པའོ། །རང་གི་འགལ་
ཟླའི་སྤང་བྱ་སྤྱིའི་གཉེན་པོ་དང་ནི་ངོས་སྐལ་གྱི་སྤང་བྱ་སླར་སྐྱེ་མི་རུང་དུ་སྤོང་བ་གཉིས་
དང་། འདི་གཉིས་ཀ་བར་ཆད་མེད་ལམ་གཅིག་ཉིད་བྱེད་ལས་ཀྱི་སྒོ་ནས་གཉིས་སུ་བགྲང་

འགྲེལ་མཆན་སྐབས་དང་པོ། 271 རྣམ་མཁྱེན།
བ་ཉི་ཟེར་དང་རྣམ་བཤད་ལྟར་ཡིན་ལ། གསེར་ཕྲེང་དང་རྟོགས་སྣང་དུ་སྔ་མ་བར་ཆད་
མེད་ལམ་དང༌། ཕྱི་མ་རྣམ་གྲོལ་ལམ་ལ་སྦྱར་ནས། སྤང་བྱ་ཡོངས་སུ་གཏུགས་པའི་རྣམ་
གྲོལ་ལམ་དང་གཉིས་ཀའི་ཁྱད་པར་རང་གང་ལས་གྲོལ་བའི་སྤང་བྱའི་རིགས་འདྲ་ཕྱི་མ་ལ་
མཚམས་སྦྱོར་བ་སྤངས་པ་དང༌། གྲོལ་བྱའི་ཤེས་སྒྲིབ་སྤངས་པས་འཇོག་པར་གསུངས་པ་
ཉི་སྣང་གི་ཚིག་ཟིན་ལ་བརྟེན་ནོ། །མདོ་ནི། རབ་འབྱོར་འདི་ལྟ་སྟེ། དཔེར་ན། ཉི་མའི་
དཀྱིལ་འཁོར། ནས། ཚིག་གི་དོན་མེད་དོ། །ཞེས་དང་། རབ་འབྱོར་བསྐལ་བའི་མེ།
ནས། ཚིག་གི་དོན་མེད་དོ། །ཞེས་པའོ། །བུ་ཉ་དང་གསེར་ཕྲེང་ལྟར་ན། གཉེན་པོའི་
ཁྱད་པར་དང་སྤང་བྱ་ཟད་པ་དེ་དག་ཡོངས་སུ་མཐར་གཏུགས་པའི་རྣམ་གྲོལ་ལམ་དང་
མདོ་ནི། རབ་འབྱོར། ནས། ཟག་མེད་ཀྱི་ཕུང་པོ་ལྔ་ལ་ཚུལ་འཆལ་སོགས་ལྔས་གནས་
མེད། ནས། ཚིག་གི་དོན་མེད་དོ། །ཞེས་པའོ། །སྲིད་ཞིའི་མཐའ་འགོག་པའི་ཤེས་རབ་
འབར་བ་དང་། 《སྙིང་བརྩེར་སེམས་ཅན་གྱི་དོན་འདོད་པ་དང་བཅས་པ་དང་། མདོ་
ནི༑ རབ་འབྱོར་ཉི་ཟླའི་འོད། ནས། དོན་མེད་དོ། །ཞེས་པའོ། །ཐབས་ཤེས་ཀྱི་སྟོབས་
ཀྱིས་སློབ་མ་ཉན་ཐོས་སོགས་དང་ཐུན་མོང་མིན་པར་སེམས་ཅན་སྨིན་པ་ཉིད་དང་། མདོ་
ནི༑ རབ་འབྱོར། ནས། གཟའ་སོགས་འོད། ནས། དོན་མེད་དོ། །ཞེས་པའོ། །སྐལ་བ་
དང་འཚམ་པར་གཞན་གྱི་དོན་གྱི་གོ་རིམ་བཞིན་སྒྲུབ་པ་དང༌། མདོ་ནི། རབ་འབྱོར།
ནས། འདོད་ལྷ་དྲུག་གཟུགས་ཁམས་བཅུ་བདུན་གྱི་ལྷའི་འོད། ནས། དོན་མེད་དོ། །ཞེས་
པའོ། །ཇི་ལྟ་ཇི་སྙེད་ལ་རང་གི་ཡེ་ཤེས་སྩོལ་བ་མི་མངའ་བར། འཇུག་པའི། མདོ་
ནི༑ རབ་འབྱོར། ནས། བྱང་སེམས་སངས་རྒྱས་ཀྱི་འོད། ནས། དོན་མེད་དོ། །ཞེས་
པའོ། །དེ་ཅིའི་ཕྱིར་ཞེ་ན། ཞེས་པས། སྒྲུབ་པ་དེ་དག་བདེན་པར་མེད་པའི་རྒྱུ་མཚན་
དྲིས་ནས། རབ་འབྱོར། ནས། ཤ་སྟག་གོ །ཞེས་པས་རྒྱུ་མཚན་བསྟན་ལ། རབ་འབྱོར།
ནས། རྣམ་རྟོག་མེད་པར་རིག་པར་བྱ་ཞེས་པས། ཆོས་ཉིད་དེ་རིགས་སུ་དངོས་སུ་བསྟན་

འགྲེལ་མཆན་སྐབས་དང་པོ། 272 རྣམ་མཁྱེན།
པ་ཉི་སྣང་གི་དགོངས་པའོ། །ཉི་སྣང་ལས། རྫོགས་པའི་སངས་རྒྱས་ཞེས་བྱའོ། །ཞེས་
པར་བརྟེན་ནས་ཤནྟི་བ་ཉ་རེད་མདའ་བ་སོགས་ཡེ་ཤེས་རྩོལ་བ་མི་མངའ་བ་སངས་རྒྱས་ལ་
བཞག དེར་འཇུག་པའི་སྒྲུབ་པ་ཞེས་པ་ཡེ་ཤེས་རང་གི་འཇུག་ཚུལ་ཡིན་ཞེས་པ་གསེར་ཕྲེང་
དུ་བཀག་ལ། ཉ་ཊཱི ཀ་ཏུ། ཐ་མ་སངས་རྒྱས་ལ་འཇོག་པར་ཤེར་འབྱུང་རང་གིར་འདོད་
གསུངས་སོ། །རྟེན་ལ་རིགས་ཤེས་བྱ། ཞེས་པ་འདི་བཅུ་གསུམ་པོ་ཐམས་ཅད་ཀྱི་མཐར་
སྦྱར་རོ། །
རིགས་ལ་དོགས་པ་གཅད་པ།
བྱེ་སྨྲས་འདུལ་བ་ལུང་ལྟར་ཆོག་ཤེས་གསུམ་ནི། བདག་གིར་བྱེད་རྒྱུའི་ཟས་གོས་
གནས་མལ་གསུམ་ལ་ཆགས་པ་དུས་རེ་ཞིག་ཞི་བྱེད་ལམ་སྒྲུབ་པའི་ཚུལ་ལམ་ཐབས་དང་།
སྡུག་ཀུན་སྤོང་བ་དང་ལམ་སྒོམ་ཚུལ་ལ་དགའ་བ་ནི། བདག་དང་དེའི་བདག་གིར་བྱེད་
རྒྱུ་ལ་ཆགས་པ་གཏན་དུ་ཞི་བྱེད་ཡིན་པས་ན་ཐར་ལམ་སྒྲུབ་པའི་ལས་དངོས་ཡིན་པས་དེ་
བཞིས་འཕགས་པའི་ལམ་མ་ཐོབ་པ་ཐོབ་བྱེད་དང༌། ཐོབ་པ་མཐར་ཕྱིན་བྱེད་ཡིན་པས་
འཕགས་པའི་རིགས་སམ་རྒྱུར་བཞག་པ་ནི། ཉམས་ལེན་ཐམས་ཅད་ཀྱི་གནད་དང་། གསུང་
རབ་ཐམས་ཅད་ཀྱི་དགོངས་དོན་བསྡུས་པའི་སྡོམ་ཆེན་པོ་ཡིན་ཏེ། འཁོར་བ་ལས་མི་ཐར་
བའི་རྩ་བ་ཟས་གོས་གནས་མལ་ལ་ཞེན་པ་འདི་ཡིན་ལ། དེའི་གཉེན་པོར་ཚེ་འདིའི་སྣང་ཤེས་
ལྡོག་པ་ནས། སོ་ཐར་གྱི་བཅས་པ་ཇི་སྙེད་ཅིག་གསུངས་པ་རྣམས་དང་པོ་གསུམ་དང༌། སྡོམ་
པ་གོང་མ་གཉིས་དང་འབྲིང་གི་མི་རྟག་སོགས་ནས་ཟུང་འཇུག་གི་བར་ཇི་སྙེད་བསྟན་པ་རྣམས་
བཞི་བའི་ནང་དུ་འདུ་བའི་ཕྱིར་རོ། །དེ་ལས་འཕགས་པ་རྣམས་སྐྱེ་བར་གསུངས་ཀྱང་། བཞི་
ག་དགྲ་བཅོམ་པའི་རྒྱུད་ལ་ཡོད་དམ་དཔྱད། འཕགས་པའི་རིགས་དེ་ལྟར་ཡིན་ཡང་། རིགས་
ཙམ་ལ་བློའི་འཇུག་པ་མྱུར་བའི་ཁྱད་པར་སོགས་འཇོག་པ་གསེར་ཕྲེང་ལྟར་རོ། །དེར་མདོ་

འགྲེལ་མཆན་སྐབས་དང་པོ། 273 རྣམ་མཁྱེན།
སྡེ་བས་སྐྱེ་མཆེད་དྲུག་གི་ཁྱད་པར་སྒྲིབ་པ་སྤང་རུང་ལ་འདོད་ཅེས་འཆད་པ་ལ་ནི་ཤེས་བྱེད་
མ་མཐོང་ཞེས་པ་ནི། ཉ་ཊཱི ཀ་ལས། མདོ་སྡེ་བ་སྐྱེ་མཆེད་དྲུག་གི་ཁྱད་པར་སྒྲིབ་པ་སྤང་
དུ་རུང་བ་ལ་འདོད་དེ། བསྡུ་བར། སྒྲིབ་པ་གཉིས་ཀ་སྤང་དུ་མི་རུང་ན་རིགས་ཆད། ཉོན་
སྒྲིབ་ཙམ་སྤང་དུ་རུང་ན་ཉན་རང་གི་རིགས། གཉིས་ཀ་སྤང་དུ་རུང་ན་སངས་རྒྱས་ཀྱི་རིགས།
ཞེས་གསུངས་པ་ནི་དཔྱད་དགོས་སོ། །ཞེས་པ་ཤེས་བྱེད་དུ་མི་འགྲོ་ཞེས་པ་ཡིན་གྱི། རྟོགས་
སྣང་དུ་དྲངས་པ་ལྟར། རྒྱལ་སྲས་མ་ལས། མདོ་སྡེ་བ་དག་གི་རིགས་ཞེས་བྱ་བ་ནི། སེམས་
ཀྱི་ས་བོན་ནུས་པ་ཡིན་ཏེ། སོ་སོ་སྐྱེ་བོ་དང་སློབ་པའི་གནས་སྐབས་ན་ཡང་ཡོངས་སུ་ཉམས་
པའི་ཆོས་ཅན་གྱི་ས་བོན་ལ་རིགས་ཞེས་བྱའོ། །ཞེས་པ་ལྟར་ཟག་མེད་སེམས་ཀྱི་ས་བོན་ལ་
འདོད་པ་བཀག་པ་མིན་ནོ། །ཉན་ཐོས་སྡེ་གཉིས་ཀྱིས་རིགས་ཙམ་ལས་རང་བཞིན་གནས་
རིགས་དང༌། རྒྱས་འགྱུར་གྱི་རིགས་སོགས་ཀྱི་ཐ་སྙད་མི་འདོད་དོ། །གསེར་ཕྲེང་རྣམ་
བཤད་རྟོགས་སྣང་རྣམས་སུ། ཉི་སྣང་ལྟར་དབུ་སེམས་གཉིས་ཀྱིས་རིགས་འཇོག་ཚུལ་མི་
འདྲ་བ་ལུང་རིགས་ཀྱིས་རྒྱས་པར་གསུངས་པ་ནི། ཉ་ཊཱི ཀ་ལས། སེམས་ཙམ་ལུགས་མདོ་
རྒྱན་ནམ་བྱང་ས་བཞིན་ཞེས་གསུངས་པ་ནི་ནོར་ཏེ། ནས། སེམས་ཙམ་པ་རང་བཞིན་དུ་
གནས་པའི་རིགས་ཆད་འདོད་པར་བཞེད་ལ། དེ་གཉིས་སུ་རང་བཞིན་དུ་གནས་པའི་རིགས་
ཆད་མི་བཞེད་དོ། །ཞེས་དང་། བྱང་སའི་ལུང་དེའི་དོན། ནས། སྐྱེ་མཆེད་དྲུག་པའི་
ཁྱད་པར་འདུས་བྱས་ཞིག་ལ་དགོངས་པ་བླངས་པ་ནི་ཨརྱ་ནོར་བ་ཁོ་ནའོ། །དེས་ན་མདོ་
རྒྱན་བྱང་སའི་དགོངས་པའང་ཆོས་དབྱིངས་ལ་དེར་བཞེད་པ་ཁོ་ནའོ། །ཞེས་སོགས། ངེས་
དོན་རྒྱ་མཚོ་ལས། ཐེག་པ་ཆེན་པོའི་མདོ་རྒྱན་ཞེས་བྱ་བ་དབུ་མ་ཆེན་པོའི་གཞུང་དུ་ཡང་།
རང་བཞིན་དང་ནི་རྒྱས་པ་དང༌། ནས། མཐར་ཐུག་གི་སངས་རྒྱས་ཆོས་ཀྱི་སྐུ་དེ་བཞིན་
གཤེགས་པའི་སྙིང་བོ་དོན་དམ་འོད་གསལ་གྱི་ཆོས་དབྱིངས་རང་བྱུང་གི་ཡེ་ཤེས་བདེ་བ་ཆེན་
པོ་ཆ་མེད་ཀན་འགྲོ་ཁྱབ་པ་པོ། །དེ་ཉིད་ཆོས་ཐམས་ཅད་ཀྱི་གཞི་དང་གནས་སུ་གསུངས་

འགྲེལ་མཆན་སྐབས་དང་པོ། 274 རྣམ་མཁྱེན།
ཤིང་། ཞེས། རང་བཞིན་གནས་རིགས་གྲངས་ཅན་པ་ལྟར་ཆ་མེད་ཀུན་ཁྱབ་ཏུ་བཤད་
དོ༑ ༑ཧྭ་ཤང་གིས་ཅི་ཡང་ཡིད་ལ་མི་བྱེད་པའི་ཁུངས་སུ་མདོ་སྡེ་བརྒྱད་བཅུ་དྲངས་པ་ལྟར།
འདིས་ཀྱང་མདོ་སྔགས་ཀྱི་ལུང་བརྒྱ་ཕྲག་མང་པོ་དྲངས་ནས་སྒྲུབ་པའི་རྗེས་སུ་འབྲངས་ཏེ་
རྒྱས་པར་བཤད་པ་དེ་འགོག་ཆེད་ཡིན་ལ། དེ་ཡང་རྗེ་ཡབ་སྲས་ཀྱི་གཞུང་ལ་མཇལ་ན་ཉ་
དང་ཉུང་མ་བསྲེས་པ་ཁོ་ནར་འགྱུར་བ་ཤེས་སླ་བས་ཤི་བའི་རོ་ལ་མཚོན་བསྣུན་པའི་ཅི་བྱ་
སྙམ་ནས་དགག་པའི་ངལ་བ་ཟུར་དུ་མ་བྱས་སོ། །སློབ་དཔོན་རྡོ་རྗེ་དྲང་སྲོང་གིས་མཛད་
པའི་དོན་གསང་ལས། ཡོངས་གྲུབ་ལ་འགྱུར་མེད་དང་། ཕྱིན་ཅི་མ་ལོག་པའི་ཡོངས་གྲུབ་
གཉིས་ལས་སྔ་མ་རྟག་ལ་ཕྱི་མ་མི་རྟག་པ་དང༌། ཕྱི་མ་དེ་ལ་ཡང་དག་པའི་ཡེ་ཤེས་དང་།
དེའི་ས་བོན་གཉིས་བྱས་ནས། ཕྱི་མ་དེ་ལ་རང་བཞིན་གྱི་རིགས་དང༌། རྒྱས་རིགས་གཉིས་
བྱས་པ་དང༌། རང་བཞིན་གྱི་རིགས་ལ་བརྟེན་པ་ས་བོན་གྱི་ཀུན་གཞིའི་ཐ་སྙད་གདགས་
པར་དཔལ་འཕྲེང་གི་མདོས་སྒྲུབ་ནས། ཀུན་གཞིའི་སྟེང་གི་ཟག་མེད་སྐྱེད་པའི་ནུས་པར་
བཤད་པས་འདུས་བྱས་དང་། ཐེག་བསྡུས་ལས། དེ་ལ། ནས། ཆོས་སྐུའི་ས་བོན་ཏུ་བལྟ་
སྟེ༑ ཀུན་གཞི་རྣམ་པར་ཤེས་པའི་གཉེན་པོ་ཡིན་པས་ཀུན་གཞི་རྣམ་པར་ཤེས་བའི་ངོ་བོ་
ཉིད་མ་ཡིན་པ་དང་། ཞེས་ས་བོན་དེ་ཀུན་གཞི་མིན་ལ་ངོ་བོ་གཅིག་ཀྱང་། ངང་བས་ཆུ་
ལས་འོ་མ་འཐུང་བ་ལྟར་ས་བོན་དེ་འཕེལ་བས་ས་བོན་གྱི་ཆ་ཟད་ནས་ཀུན་གཞི་གནས་འགྱུར་
བཤད་པས་དེ་མི་རྟག་པར་འགྲུབ་ལ། མདོ་རྒྱན་ལས། ཁམས་རྣམས་དང་ནི་མོས་པ་དང་།
ཞེས་སོགས་ཀྱིས་ཐེག་པ་གསུམ་གྱི་རིགས་ཐ་དད་པའི་སྒྲུབ་བྱེད་དུ་བ་རུ་རའི་མདོ་ལྟར་འཇིག་
རྟེན་གྱི་ཁམས་ཐ་དད་པ་དང༌། རྐྱེན་ཐེག་གསུམ་ལ་མོས་པ་ཐ་དད་པ་དང་། ཐེག་པ་དེ་
ངེས་པར་སྒྲུབ་མི་སྒྲུབ་ཐ་དད་པ་དང་། འབྲས་བུ་བྱང་ཆུབ་རབ་འབྲིང་ཐ་གསུམ་ཡོད་པས་
བསྒྲུབ་པས། ཆོས་ཉིད་ཡིན་ན། ཆོས་ཅན་ཐ་དད་ཀྱིས་དབྱེ་བ་མ་གཏོགས་རང་གི་ངོ་བོའི་
དབྱེ་བ་མེད་པས། མོས་པ་ཐ་དད་སོགས་ཀྱིས་སྒྲུབ་མི་ནུས་པ་དང༌། མི་ཟད་པ་ཡི་རྒྱུ་མཚན་

འགྲེལ་མཆན་སྐབས་དང་པོ། 275 རྣམ་མཁྱེན།
ཕྱིར། ཞེས་ཐེག་དམན་གྱི་རིགས་ལྷག་མེད་ཀྱི་ཚེ་རྒྱུན་ཆད་ལ། ཐེག་ཆེན་གྱི་དེ་དེ་ཚེ་རྒྱུན་
མི་ཟད་པས་མཆོག་ཏུ་བཤད་ལ་ཆོས་ཉིད་རྒྱུན་ཆད་མི་སྲིད་པས་སོ། །བསྡུ་བར་སྒྲིབ་པ་གཉིས་
ཀ་དང༌། ཉོན་སྒྲིབ་ཙམ་སྤང་རུང་དང༌། སྤང་དུ་མི་རུང་བའི་ཤེས་རྒྱུད་ལ་རིམ་པ་ལྟར།
ཐེག་ཆེན་དང༌། ཐེག་དམན་དང༌། རིགས་ཆད་ཡིན་པར་བཤད་པ་ཀུན་གཞིའི་སྟེང་གི་
ས་བོན་ལ་དགོངས་ལ། རིགས་ཆད་ཀྱང་བཤད་པས་སོ། །ཀུན་གཞི་མི་འདོད་པའི་སེམས་
ཙམ་པས་འདོད་ཚུལ། བྱང་ས་ལས། རང་བཞིན་དུ་གནས་པའི་རིགས་ནི་བྱང་ཆུབ་སེམས་
དཔའ་རྣམས་ཀྱི་སྐྱེ་མཆེད་དྲུག་གི་ཁྱད་པར་གང་ཡིན་པ་སྟེ། དེ་ནི་གཅིག་གནས་གཅིག་
ཏུ་བརྒྱུད་དེ་འོངས་ལ་ཐོག་མ་མེད་པའི་དུས་ཅན་ཆོས་ཉིད་ཀྱིས་ཐོབ་པ་ལྟ་བུ་ཡིན་ནོ། །དེ་
ལ་ཡང་དག་པར་བསྒྲུབ་པའི་རིགས་ནི། སྔོན་དགེ་བའི་རྩ་བ་གོམས་པར་བྱས་པ་ལས་ཐོབ་
པ་གང་ཡིན་པ་སྟེ། ཞེས་དང༌། ཉན་ས་ལས་ཀྱང་། དེ་བཞིན་དུ་དུས་ཀྱི་ཁྱད་པར་ཐོག་
པ་མ་མེད་པ་ནས་འོངས་པ། རྒྱུན་གྱི་ཁྱད་པར་རྒྱུན་མི་ཆད་པར་གཅིག་ནས་གཅིག་ཏུ་བརྒྱུད་
དེ་འོངས་པ། ཐོབ་ཚུལ་གྱི་ཁྱད་པར་ཐོས་བསམ་སོགས་ཀྱིས་བཞག་པ་ལ་མ་ལྟོས་པར་ཆོས་
ཉིད་ཀྱིས་ཐོབ་པ། གདགས་གཞིའི་ཁྱད་པར་ནང་གི་སྐྱེ་མཆེད་དྲུག་གི་སྟེང་གི་དེ་དག་གནས་
འགྱུར་རུང་གི་ནུས་པ་བཞག་ལ། ཁུ་མདོ་སྡེ་འབར་སོགས་ཀྱིས་ལུང་འདིས་སྐྱེ་མཆེད་དྲུག་
རིགས་སུ་བཞག་པར་གོ་ནས་དྲུག་མིན་དྲུག་པ་ཡིད་ཡིན་ཟེར། འབྲེས་ཤེས་རབ་འབར་གྱིས་
ལུགས་འདིར་དབང་པོ་ལྔ་སེམས་ཀྱི་སྣང་བ་ཙམ་མིན་པས་སྐྱེ་མཆེད་དྲུག་པོ་རིགས་ཡིན་ཟེར།
ཇོ་ནང་བ་རྗེས་འབྲང་ཕྱིའི་སྐྱེ་མཆེད་དྲུག་པ་ཆོས་ཀྱི་ནང་གི་ཆོས་ཉིད་ཡིན་ཟེར་བའི། དང་
པོ་གཉིས་རིགས་ལ་འཁྲུལ་ལ། གསུམ་པ་རིགས་དང་སྐྱེ་མཆེད་གཉིས་ཀ་ལ་འཁྲུལ་བར་
ཉན་ས་དང་བྱང་སའི་འགྲེལ་བ་དྲངས་ནས། སྐྱེ་མཆེད་དྲུག་གདགས་གཞི་དང་རིགས་དེ་
དང་རྫས་གཅིག་ཏུ་གསུངས་ལ། ཆོས་ཉིད་ཀྱི་ཐོབ་པའི་དོན་སྔར་ལྟར་ཡིན་གྱི་དེ་ལ་འདུས་
མ་བྱས་དགོས་ན། ཉན་སར་སྐྱེ་མཆེད་དྲུག་ལ་ཆོས་ཉིད་ཀྱི་ཐོབ་པ་བཤད་པ་དང་། སྐྱབས་

འགྲེལ་མཆན་སྐབས་དང་པོ། 276 རྣམ་མཁྱེན།
འགྲོ་དང་སྡོམ་པ་ལ་དེ་ལྟར་བཤད་པས་དེ་ཐམས་ཅད་འདུས་མ་བྱས་སུ་འགྱུར་ཞེས་གསེར་
ཕྲེང་ལས་གསུངས་སོ། །ཇོ་ནང་བས་དེ་དག་འདུས་མ་བྱས་སུ་འདོད་དེ། ཉ་ཊཱིཀ་ཏུ་བྱམས་
ཞུས་དྲངས་ནས་སེམས་ཅན་གྱི་རྒྱུད་ཀྱི་སངས་རྒྱས་ཀྱིས་སྔར་ཆོས་ཉིད་ཀྱི་ཚོགས་གཉིས་
བསགས་པར་བཤད་དོ། །རྒྱས་འགྱུར་གྱི་རིགས་སློབ་ལམ་དུ་འདོད་པ་ལ། བྱང་སའི་འགྲེལ་
བ་རྒྱ་མཚོའི་སྤྲིན་དྲངས་ནས་རང་བཞིན་གནས་རིགས་ཐོས་སོགས་ཀྱིས་བརྟས་པར་བྱས་པ་
ལ་བྱེད་གསུངས་པས་བཀག་ལ། འོ་ན་མདོ་རྒྱན་ལས། ཡོད་དང་མེད་ཉིད་གང་ཡིན་དང་།།
ཞེས་རིགས་གཉིས་རིམ་པ་ལྟར་རྒྱུར་ཡོད་ལ་འབྲས་བུར་མེད་པ་འབྲས་བུར་ཡོད་པར་བཤད་
པ་འགལ་ཞེ་ན། ལྡོག་པ་འགལ་བ་ཡིན་གྱི་ལམ་དུ་ཞུགས་ནས་གཉིས་ཀ་ཡིན་པར་ཉན་སས་
བསྒྲུབས་ནས། དེ་ལྟར་ན་ཉི་སྣང་དུ་སེམས་ཙམ་པ་ཕྱོགས་སྔར་བླངས་པ་ལེགས་པར་དྲང་
པར་འགྱུར། ཞེས་ཨརྱ་ནོར་ཟེར་བ་ཡང་བཀག་གོ །ཤནྟི་བ་ཆོས་ཉིད་ལ་རིགས་སུ་བྱས་
པ་མངོན་རྟོགས་རྒྱན་ལ་བརྟེན་པས། སེམས་ཙམ་པ་ལ་རིགས་འདུས་བྱས་སུ་འདོད་པས་
ཟག་མེད་སྐྱེད་པའི་རྒྱུ་རྐྱེན་དང༌། ཆོས་དབྱིངས་སུ་འདོད་པས་དེ་ལ་དམིགས་ནས་ཡོན་ཏན་
སྐྱེད་པའི་དམིགས་རྐྱེན་གྱིས་རིགས་སུ་བཞག་པར་གསེར་ཕྲེང་ལས་གསུངས་ལ། དེ་བཞིན་
དུ་རྣམ་བཤད་རྟོགས་སྣང་གཉིས་ཀར་སེམས་ཙམ་པའི་རིགས་འདོད་ཚུལ་དེ་མདོ་རྒྱན་དང་
བྱང་སའི་དགོངས་པར་བྱས་ནས་ཟབ་རྒྱས་ཀྱི་ཆོས་ཐོས་པས་གསོ་བ་ཐེག་ཆེན་དང༌། རྒ་
ཤི་སོགས་རང་རྐྱ་བའི་བདག་འཛིན་གྱི་མ་རིག་པའི་འཁྲུལ་སྣང་ཙམ་ལས་དོན་གཞན་དུ་མེད་
པར་འཛིན་པ་མན་ཆད་ཀྱི་ཆོས་ཐོས་པས་གསོ་བ་རང་རྒྱལ་དང༌། གང་ཟག་གི་བདག་མེད་
ཀྱི་ཆོས་ཙམ་ཐོས་པས་གསོ་བ་ཉན་ཐོས་ཀྱི་རིགས་དང༌། རྐྱེན་གང་གིས་ཐེག་གསུམ་གང་
དུ་བསྒྱུར་མ་ངེས་པའི་རིགས་དང༌། ཐོས་པས་གསོ་མི་རུང་བའི་རིགས་ཆད་ལྔ་བྱས་ལ། རྟོགས་
སྣང་དུ་སངས་རྒྱས་ཀྱི་རིགས་ཆད་པ་མེད་ན་མཐར་ཐུག་ཐེག་གསུམ་འདོད་པའི་སྐབས་མེད་
ལ་དེ་ཡོད་ན་ཉན་རང་གི་རིགས་ཆད་པ་འདོད་དགོས་པས། ཐེག་གསུམ་གྱི་རིགས་ཆད་འདོད་

འགྲེལ་མཆན་སྐབས་དང་པོ། 277 རྣམ་མཁྱེན།
དགོས་ཞེས་སྒྲུབ་པོ། །ཉ་ཊཱི ཀ་ཏུ་རྒྱས་འགྱུར་གྱི་རིགས་ཆད་པ་ཡོད་ཀྱང༌། རང་བཞིན་
གྱི་རིགས་ཆད་པ་མེད་པར་བཤད་དོ། །བསོད་གྲགས་པས་མདོ་རྒྱན་ལྟར་རིགས་གཉིས་འགལ་
བས་ལམ་ཞུགས་ལ་རང་བཞིན་གྱི་རིགས་མེད་པར་བཤད་ནས། ཐེག་ཆེན་སྒྲུབ་པའི་རྟེན་
རང་བཞིན་གནས་རིགས་མི་འདོད་པར་གསུངས་པས། མངོན་རྟོགས་རྒྱན་གྱི་དོན་ཇི་ལྟར་
འགྲེལ་དཔྱད། དབུ་མ་བའི་ལུགས་ལ། ཆོས་བཅུ་བའི་མདོ་དང་འཇུག་པ་དཀོན་བརྩེགས་
ཕལ་ཆེན་སོགས་དང་མཐུན་པར་རྒྱན་འདིར་ཆོས་དབྱངས་རིགས་སུ་གསུངས་པས། ཉི་
སྣང་ལས་མདོ་རྒྱན་དང་ས་སྡེར་རིགས་འདུས་བྱས་སུ་བཤད་པར། དེ་ལ་རང་བཞིན་གྱི་
དོན་བརྗོད་དགོས་ཞེས་པར། རྒྱུའི་རང་བཞིན་ཡིན་ནོ་ཟེར་བར། འཚང་རྒྱ་རུང་གི་དངོས་
པོ་ཐམས་ཅད་དེར་ཐལ་ལ། ཆོས་ཉིད་རིགས་ཡིན་པ་ལ་ཉེས་པ་དེ་མེད་ཅེས་བཀག་གོ།ཆོས་
ཉིད་ཇི་ཞིག་རིགས་སུ་འདོད་ཅེ་ན། རྒྱུད་བླར་དཀོན་མཆོག་གསུམ་འགྲུབ་བྱེད་ཀྱི་དོན་གྱི་
གནས་བཞི་ལ་རིགས་ཀྱི་ཐ་སྙད་བཏགས་པ་ཡོད་ཀྱང་། བསལ་བཞག་དང་བྲལ་བའི་འཚང་
རྒྱ་རུང་གི་ཆོས་ཉིད་ལ་གསུངས་སོ། །རིགས་སུ་འགྱུར་ཚུལ། སྐྱོན་སྤང་རུང་དང་ཡོད་
ཏན་སྐྱེ་རུང་གི་རྒྱུ་ཙམ་ལ་རིགས་སུ་འདོད་པ། དབུ་སེམས་མཐུན་ལ། དེའི་རྒྱུ་མཚན་དྲི་
མ་གློ་བུར་བའི་དོན། དབུ་མ་བས་དྲི་མ་བདེན་གྲུབ་ཀྱིས་སྟོང་བས་བཞག་ལ། སེམས་ཙམ་
པས་དྲི་མ་བདེན་པར་གྲུབ་ཀྱང་ཕུང་པོའི་གནས་ལུགས་ལ་མ་ཞུགས་པས་བཞག་གོ །དབུ་
མ་པས། སྒྱུ་མའི་གླང་པོས་སྒྱུ་མའི་གླང་བོ་གཞན་ཕམ་པར་བྱས་པ་བཞིན་དུ། སེམས་ཀྱི་
རང་བཞིན་གཤིས་ལ་མ་གྲུབ་པ་དེ་རྟོགས་པའི་གཉེན་པོ་སྒྱུ་མ་ལྟ་བུས་སྤང་བྱ་སྒྱུ་མ་ལྟ་བུ་
འཇོམས་པར་འདོད་ལ། རིགས་ཆོས་ཉིད་དུ་འདོད་པའི་སེམས་ཙམ་པས། སེམས་ཀྱི་རང་
བཞིན་འོད་གསལ་བ་དོན་དམ་པར་གྲུབ་པ་དེ་ཉིད་གཉེན་པོས་དྲི་མ་འབྲལ་རུང་དང་ཡོན་ཏན་
སྐྱེད་པའི་གཞི་བྱེད་པས་རིགས་སུ་བཞག་གོ །འདིར་གསེར་ཕྲེང་ལས། སྔ་མ་རྒྱན་འདི་
དང༌། ཕྱི་མ་ནི་རྒྱུད་བླ་མའི་བཤད་ཚོད་དུ་སྣང་ངོ་། །ཞེས་པ་དབུ་མ་པའི་ལུགས་རྒྱན་

འགྲེལ་མཆན་སྐབས་དང་པོ། 278 རྣམ་མཁྱེན།
འདི་དང་། རིགས་སྟོང་ཉིད་དུ་འདོད་པའི་སེམས་ཙམ་པས་རིགས་དང་དྲི་མའི་འཇོག་ཚུལ་
དེ་རྒྱུད་བླ་མའི་དོན་དུ་འདོད་ཅེས་པ་ཡིན་ནམ། ཡང་ན་རིགས་ཆོས་ཉིད་བདེན་གྲུབ་དྲི་མ་
འབྲལ་རུང་སོགས་ཡིན་པ་རྒྱུད་བླ་མའི་དོན་དུ་ཇོ་ནང་བ་སོགས་འདོད་པའི་དོན་ཡིན་དཔྱད།
ལང་གཤེགས་ལས། རིགས་ཀྱི་དབྱེ་བ་ལྔ་གསུངས་ཀྱང༌། རིགས་ཆད་བཤད་པའི་དགོངས་
གཞི་དུས་ཡུན་རིང་མོར་ལམ་རྒྱུད་ལ་མི་སྐྱེ་བ་དང༌། དགོས་པ་ལོག་སྲེད་ཅན་ཐེག་ཆེན་
ལ་སྡང་བ་སྤོང་བ་དང་། དངོས་ཟིན་ལ་གནོད་བྱེད་ནི། སེམས་རང་བཞིན་གྱི་འོད་གསལ་
བ་དང་དྲི་མ་གློ་བུར་བ་ཡིན་པ་དང༌། རྣམ་འགྲེལ་ལས། རྟག་ཉིད་ཕྱིར་རམ་ཐབས་མེད་
ཕྱིར། །ཞེས་སོགས་ལྟར་རྣམ་བཤད་དུ་གསུངས་སོ། །གསེར་ཕྲེང་ལས། སེམས་ཙམ་པ་
རིགས་ཆད་འདོད་ཅེས་གྲགས་ཀྱང༌། དྲང་དོན་གྱི་མདོ་སྡེ་འགའ་ཞིག་ནས་བཤད་པ་དེ་དང་
དེར་རྣམ་བཞག་མཛད་པ་ཙམ་ཡིན་གྱི་ངེས་དོན་དུ་མི་བཞེད་དེ། ཞེས་པ་དྲང་དོན་གྱི་མདོ་
འགའ་ཞིག་བརྟེན་པས་དབུ་མ་བས་མི་བཞེད་ཅེས་པའམ། ཡང་ན་སེམས་ཙམ་པས་རིགས་
ཆད་པའི་སེམས་རང་བཞིན་གྱི་འོད་གསལ་བ་དང་དྲི་མ་གློ་བུར་བ་ཡིན་པས་འབྲལ་རུང་ཡིན་
ལ༑ དེ་ཡིན་ན་དྲི་མ་སྤང་རུང་ཡིན་དགོས་ལ། དེ་ཡིན་ན་དེ་སྤང་བའི་འགོག་བདེན་ཐོབ་
རུང་ཡིན་དགོས་པའི་ཕྱིར། ཞེས་སེམས་ཙམ་པར་ནང་འགལ་བསྟན་པ་ཡིན་དཔྱད། ཞི་
བ་བགྲོད་པ་ལྟ་བུ་དང་པོ་ནས་སྙིང་རྗེ་དམན་པ་སོགས་ཡིན་པས་འཚང་རྒྱ་བའི་ཐབས་མེད་
ཟེར་བ་བཞིན་དུ། རིགས་ཆད་པ་སྒྲིབ་པ་སྤོང་བྱེད་ཀྱི་ཐབས་མེད་ཟེར་བ་འདྲ་ལ། ངེས་
ན་དེའི་སེམས་དྲི་མ་དང་འབྲལ་རུང་མིན་ཏེ། འབྲལ་བྱེད་ཀྱི་ཐབས་མེད་པའི་ཕྱིར། ཁྱབ་
སྟེ༑ ཐེག་དམན་གྱིས་ཕམ་པ་འཆབ་བཅས་གསོ་མི་རུང་བ་བཞིན་ནོ། །བྱང་སའི་རིགས་
ཀྱི་རྣམ་གྲངས་བདུན་ནི། ཉ་ཊཱིཀ་ལས། འབྲས་བུ་ངེས་པར་འཛིན་པས་གཞི་དང་། འབྲས་
བུའམ་གནས་པའི་རྒྱུན་འབྱུང་བར་བྱེད་པས་སྟོན་པ་དང༌། འབྲས་བུ་འཕེལ་བར་བྱེད་པས་
རྒྱུ་དང་། འབྲས་བུའི་དུས་ནའང་འཇུས་པས་རྟེན་དང༌། རིམ་གྱིས་འབྱུང་བར་བྱེད་པས་

འགྲེལ་མཆན་སྐབས་དང་པོ། 279 རྣམ་མཁྱེན།
ཉེར་གནས་དང༌། འབྲས་བུའི་སྔོན་དུ་འགྲོ་བ་དང༌། འབྲས་བུ་གནས་པ་དེར་འགྲོ་བས་གནས་
ཞེས་ཀྱང་བྱའོ། །ཞེས་གསུངས་སོ། །རྣམ་བཤད་ལྟར་རིགས་ནས་འཁྲིད་ཚུལ་ནི། ཐོག་
མར་གདུལ་བྱའི་མོས་པ་རྟོགས་བྱེད་ཐེག་པ་ཆེ་ཆུང་གི་སྡེ་སྣོད་རྣམས་ཐོས་པར་བྱས་ཏེ་དོན་
ལ་འཁྲིད་པ་ན་དབང་བོའི་རིམ་པ་ལྟར་སྐྱེས་བུ་ཆུང་འབྲིང་ཐུན་མོང་གི་ལམ་ལ་འཁྲིད་དེ་རྒྱ་
ཆེན་པོའི་ཆོས་རེ་ཞིག་ཉམས་སུ་ལེན་མི་ནུས་ན། སྐྱབས་འགྲོ་ལས་འབྲས་འཁོར་བའི་ཉེས་
དམིགས་བསྟན་ཏེ་བསགས་སྦྱངས་ཀྱིས་ཉན་རང་གི་རིགས་སད་པར་བྱེད། རྒྱ་ཆེ་བའི་ལམ་
ལ་མོས་ན་ཡན་ལག་བདུན་པའི་བསགས་སྦྱངས་དང༌། སེམས་ཅན་ལ་སྙིང་རྗེ་བསྒོམ་པ་
སོགས་ཀྱིས། ཐེག་ཆེན་གྱི་རིགས་སད་པར་བྱས་ཏེ་སེམས་བསྐྱེད་པ་དང་། དེ་ནས་ཕྱིན་
དྲུག་གི་བསླབ་བྱ་ལ་སློབ་ནུས་པ་ན་འཇུག་སྡོམ་འཛིན་པར་བྱེད་པ་སོགས་ཡིན་ནོ། །གསུམ་
པ་འགྲེལ་བ་ལ། བཤད་པ་དང༌། དོན་བསྡུ་བའོ། །དང་པོ་ལ། རྟེན་ཆོས་སྒྲུབ་པ་བཅུ་
གསུམ་གྱི་ངོ་བོ་དང༌། གོ་རིམ་དང༌། གྲངས་ངེས་གསུམ།
སྒྲུབ་པ་བཅུ་གསུམ་གྱི་ངོ་བོ་བཤད་པ།
དང་པོ་ནི། འདི་རྣམ་བཤད་དུ་རྟེན་རིགས་ཀྱི་ངོ་བོ་བྱས་ཀྱང༌། གསེར་ཕྲེང་དང་
རྟོགས་སྣང་དུ་སྒྲུབ་པས་ངོ་བོ་བྱས་སོ། །ཞེས་བྱ་བ་གསུངས་སོ། །བྱང་སེམས་ཀྱི་དོན་
དུ་གཉེར་བྱ་ཐམས་ཅད་སྐྱོན་སེལ་བ་དང༌། ཡོན་ཏན་མངོན་དུ་བྱེད་པ་གཉིས་སུ་ངེས་ལ་
སྐྱོན་མ་སེལ་བར་ཡོན་ཏན་མི་ཐོབ་བས་དང་པོར་སྐྱོན་སེལ་བ་དང༌། དེ་ཡང་གཉེན་པོ་མ་
སྐྱེས་པར་སེལ་མི་ནུས་པས་དང་པོར་གཉེན་པོ་དང༌། དེ་ལ་མངོན་གྱུར་འགོ་གནོན་པའི་གཉེན་
པོ་སྔར་དང༌། ས་བོན་སྤང་བ་ཕྱིས་དང༌། དེ་ལ་ཀུན་བཏགས་ཀྱི་ས་བོན་སྔར་དང་། ལྷན་
སྐྱེས་ཀྱི་ས་བོན་ཕྱིས་སྤོང་བ་རིམ་ཅན་དུ་སྟོན་པས་རེ་ཤིག་དང་པོར་འཇིག་རྟེན་པའི་ངེས་
པར་འབྱེད་པའི་ཆ་དང་མཐུན་པ་བཞི་བོ་རྣམས་སོ། །དེ་དག་སྐྱེས་པའི་འོག་ཏུ་འཇིག་

འགྲེལ་མཆན་སྐབས་དང་པོ། 280 རྣམ་མཁྱེན།
རྟེན་ལས་འདས་པ་མཐོང་བའི་ལམ་དང༌། ས་བཅུའི་སྒོམ་པའི་ལམ་དག་གོ །དེའི་
འོག་ཏུ་ས་བོན་སྤོང་བའི་གཉེན་པོ་དེ་དག་གིས་ས་བོན་སྤོང་ཚུལ་ནི། གཉེན་པོ་དེ་དག་སྐྱེས་
པའི་སྟོབས་ཀྱིས་རྐུན་པོ་སླར་ནང་དུ་མི་ལྡོག་པར་བྱས་པའི་སྒོ་ནས་ཕྱིར་ཕྱུང་བ་དང་སྒོ་
འཕར་ཏེ་སྒོ་གླེགས་ཀྱིས་བཅད་པ་དུས་མཉམ་པ་ལྟར་གཉེན་པོ་བར་ཆད་མེད་ལམ་སྐྱེས་
པ་དང་སྤང་བྱའི་ས་བོན་འགག་པ་དུས་མཉམ་དུ་འབྱུང་ཞིང་གཉེན་པོ་བར་ཆད་མེད་ལམ་
(༡)དང་མི་( ༣) མཐུན་པའི་ཕྱོགས་( ༢) སྐྱེས་པ་ལ་མངོན་དུ་ཕྱོགས་པ་དང་
(༤)འགག་པ་ལ་མངོན་དུ་ཕྱོགས་པ་དུས་མཉམ་པ་དག་གོ །གསེར་ཕྲེང་ལས། ས་
བདུན་པ་མན་ཆད་ཀྱི་སྒོམ་པའི་ལམ་དག་སྟེ་རྟོགས་པའི་ཆོས་དྲུག་གོ །ཞེས་པ་ནི། རྔོག་
ཊིཀ་ལས། ས་བརྒྱད་པ་ལ་འཇུག་པའི་སྦྱོར་བའི་ལམ་དང་བར་ཆད་མེད་པའི་ལམ་མ་ཐོབ་
པའི་བར་དུ་ནི་རྟོགས་པའི་ཆོས་དྲུག་གི་རྟེན་ཏོ། །ཞེས་པ་ལྟར་ཡིན་ལ། དེ་ཡང་བུད་ངྷ་
ཤྲིའི་རྗེས་སུ་འབྲང་ངོ༌། །ས་མཚམས་སྐབས། གསེར་ཕྲེང་ལས། རྩ་བ་རང་གི་དོན་ནི་
རྟོགས་པའི་ཆོས་དྲུག་གི་མཐོང་སྒོམ་གཉིས་སྤྱི་དང༌། ལྷག་མ་བདུན་ཅི་རིགས་པར་དེ་དག་
གི་ཁྱད་པར་དུ་བཞག་སྟེ། ཞེས་གསུངས་པས་རྣམ་བཤད་དང་མཐུན་ནོ། །གསེར་ཕྲེང་
ལས། དུས་མཉམ་ན་ལམ་གཉིས་སུ་མི་རུང་ཞེ་ན། གཉེན་པོ་སྐྱེ་བ་དང་སྤང་བྱ་འགག་པ་
ལ་མངོན་དུ་ཕྱོགས་པ་དུས་མཉམ་པར་སྟོན་གྱི། དེ་གཉིས་རང་ནི་ལམ་གཉིས་མིན་ཏེ། ཞེས་
པ་ཡང༌། མཛོད་འགྲེལ་ལས། གཉིས་ཀྱིས་རྐུན་པོ་འབྱིན་པ་དང༌། སྒོ་གཅོད་པ་བཞིན་
ནོ༑ ༑ཞེས་པ་ལྟར། འགག་འགྱུར་གྱི་སྤོང་བའི་དབང་དུ་མཛད་པར་གསུངས་པས་རང་
ལུགས་མིན་ནོ། །ལོ་ཆེན་གྱིས་གཉེན་པོ་ཉོན་མོངས་ཀྱི་གཉེན་པོ་དང༌། སྤོང་བ་ཉོན་སྒྲིབ་
སྤངས་པའི་རྣམ་གྲོལ་ལམ་དང་། སྤང་བྱ་ཡོངས་སུ་གཏུགས་པ་ཤེས་སྒྲིབ་ཅི་རིགས་སྤངས་
པའི་རྣམ་གྲོམ་ལམ་དང༌། ཤེས་རབ་སྙིང་བརྩེ་བཞི་ནི་ས་བརྒྱད་པ་དང༌། ཐུན་མོང་མིན་
པ་ས་དགུ་པ་དང༌། ཐ་མ་གཉིས་ས་བཅུ་བར་དེའི་ཊིཀ་ཆུང་དུ་བཤད་པར། གསེར་ཕྲེང་

འགྲེལ་མཆན་སྐབས་དང་པོ། 281 རྣམ་མཁྱེན།
ལས། སྔོན་གྱི་མཁས་པ་དག་ག་ཡ་གོ་རི་ལས། ནས། འཆད་དོ་ཞེས་པ་དེ་ཡིན་ནམ་སྙམ་
ལ༑ རྒྱས་པར་ཊི ཀ་ཆེན་ན་ཡོད་དམ་དཔྱད། ཚིག་གསལ་ལས། བདུན་པ་དགུ་པ་གཉིས་
མཐོང་སྒོམ་དེ་དག་གི་སྤང་བྱ་དང་བྲལ་བ་དང༌། བྲལ་བའི་ཐོབ་པ་དང་། སྤོང་བའི་སྒྲུབ་
པ་ས་གསུམ་པ་ནས་ས་དྲུག་པའི་བར་དང༌། བཅུ་བ་ས་བདུན་པ། བཅུ་གཅིག་པ་དག་ས་
གསུམ་དང༌། བཅུ་གཉིས་པ་སྐྱེ་བ་གཅིག་ཐོགས་པ་དང་སྲིད་པ་ཐ་མ་བ་དང་། བཅུ་གསུམ་
པ་རྒྱུན་མཐར་བཞག་པ་དང༌། བུད་ངྷ་ཤྲིས་དྲུག་པ་ས་བདུན་པ་མན་དང་། གཉེན་པོ་ས་
བརྒྱད་པ། སྤོང་བ་དགུ་བ། དེ་ནས་བཞི་ས་བཅུ་བ་དང༌། ཐ་མ་དེའི་ཁྱད་པར་གྱི་ལམ་
ལ་བཞག་པ་རྣམས་གསེར་ཕྲེང་དུ་བཀག་ནས། གཉེན་སྤོང་ནི་གཉེན་པོ་སྐྱེད་པ་དང་སྤང་
བྱ་འགོག་པ་ཡིན་ལ། དེ་དག་གཏུགས་པ་ནི་སྤོང་གཉེན་གྱི་བྱེད་པ་དེ་གཉིས་རྫོགས་པའོ།།
ཞེས་ཐེག་ཆེན་མཐོང་ལམ་བར་ཆད་ལམ་ལྟ་བུ་ཉི་མའི་དཀྱིལ་འཁོར་ལྟར་བདེན་འཛིན་མངོན་
གྱུར་སྐྱེ་བའི་གཉེན་པོ་བྱེད་པ་དང༌། བསྐལ་བའི་མེས་རང་གི་བསྲེག་བྱའི་ཆོས་སླར་སྐྱེ་མི་
རུང་བར་བྱེད་པ་ལྟར་རང་གི་ངོས་སྐལ་གྱི་སྤང་བྱ་སླར་སྐྱེ་མི་རུང་བར་འགོག་པས་རིམ་བཞིན་
གཉེན་སྤོང་གི་སྒྲུབ་པ་དང་། དེ་དག་སྤང་བའི་དགོག་བདེན་ཐོབ་སྟེ་སྤོང་གཉེན་གྱི་བྱེད་པ་
རྫོགས་པས། དེ་དག་གཏུགས་པའི་རྣམ་གྲོལ་ལམ་དུ་བཞག་སྟེ། དེ་གསུམ་རང་དོན་སྤང་
བྱ་སྤོང་ཚུལ་དང་། ཤེས་རབ་སྙེང་བརྩེ་ཐེག་ཆེན་ཁྱད་པར་བྱེད་པའི་རྒྱུ་དང༌། ཐུན་མོང་
མིན་པ་ཁྱད་པར་གྱི་འབྲས་བུར་བྱས་ཏེ་དེ་ལམ་གྱི་ཁྱད་ཆོས་དང་། གཞན་དོན་གོ་རིམ་གཞན་
དོན་གྱི་རྒྱུ་དང། ཐ་མ་གཞན་དོན་སྒྲུབ་པའི་གནས་སྐབས་ལ་བཞག་པ། ཉི་སྣང་ལས། བག་
ཆགས་ཀྱི་མཚམས་སྦྱོར་བ་སྤངས་པའི་དོན་གྱིས་གསུངས་པ་ཡིན་ནོ། །ཞེས་སོགས་ཀྱི་དགོངས་
པ་ཡིན་ལ་རྣམ་བཤད་དང་ཡང་མཐུན་ནོ། །རྣམ་བཤད་ལས། མཐོང་ལམ་བར་ཆད་མེད་
ལམ་གྱི་དུས་ན་དངོས་ཀྱི་གནོད་བྱ་མེད་པར་ཁས་བླངས་ནས། རྒྱུན་མཐའི་བར་ཆད་མེད་
ལམ་གྱི་དུས་ན་གནས་ངན་ལེན་གྱི་དྲི་མ་ཕྲ་མོ་ཡོད་པར་འདོད་པ་ནི། ཞེས་པ་ཨ་བྷྱས་སྲིད་

འགྲེལ་མཆན་སྐབས་དང་པོ། 282 རྣམ་མཁྱེན།
ཉོན་དགུ་བའི་དངོས་གཉེན་སངས་རྒྱས་ལ་བཞག་པས་དེ་ཡིན་ནམ་དཔྱད། ཁ་ཅིག་མངོན་
པ་ཀུན་བཏུས་ལས། ནས། མངོན་གྱུར་བ་སྤོང་ཚུལ་གསུམ་པོ་མི་འཐད་ཀྱང་། ཞེས་
སོགས་རེད་མདའ་བ་ཡིན་ཏེ། དེ་ཉིད་ཀྱི་ཀུན་བཏུས་འགྲེལ་བ་ལས། མངོན་གྱུར་བག་ལ་
ཉལ་གང་ལས་སྤོང་ཞེ་ན། མངོན་གྱུར་ལས་མ་ཡིན་ཏེ། ཉོན་མོངས་པ་འདས་པ་རྣམས་
ནི་འགག་ཟིན་པའི་ཕྱིར་སྤངས་ཟིན་པས་དེ་ལ་ནི་ཅི་ཡང་སྤངས་དུ་མེད་དོ། །མ་འོངས་པ་
གང་ཡིན་པ་དེ་ནི་མ་བྱུང་ཞིང་ལུས་མེད་པའི་ཕྱིར་དེ་ལ་ཡང་ཅི་ཡང་སྤང་དུ་མེད་དོ། །ད་
ལྟར་བྱུང་བ་རྣམས་ནི་སྐད་ཅིག་ལས་ལྷག་པར་མི་གནས་པས་གཉེན་པོའི་བྱ་བ་མི་འཇུག་ལ།
གཞན་ཡང་བག་ལ་ཉལ་དང་བཅས་པའི་སེམས་དང་། བག་ལ་ཉལ་མེད་པའི་སེམས་གཉིས་
ལྷན་གཅིག་འགྲོགས་པ་མེད་པས་ལམ་དང་མཉམ་དུ་མི་འཇུག་པའི་ཕྱིར། ད་ལྟར་བྱུང་བ་
ཡང་མི་སྤོང་ངོ༌། །ཞེས་གསུངས་པའི་ཕྱིར། དགག་ཚུལ་སྤང་གཉེན་དུས་མཉམ་དུ་ཡོད་
ན་དཔེ་སྣང་མུན་དུས་མཉམ་པར་ཐལ་པས། ཀུན་བཏུས་ཀྱི་དོན་བར་ཆད་མེད་ལམ་གྱིས་
རང་གི་ངོས་སྐལ་གྱི་སྤང་བྱ་རང་དུས་ན་འདས་ཟིན་བུམ་པ་ཐོ་བས་བཅོམ་པ་ལྟར་མི་བྱེད་
ཅིང་ས་བོན་གྱི་རིགས་འདྲ་བཅོམ་པས་སྤང་ངོ༌། །ངོས་སྐལ་གྱི་དེ་རང་དུས་ན་མ་སྐྱེ་བ་མདུན་
ནས་འཕུལ་བ་ལྟར་མི་སྤོང་ཡང་དེའི་ས་བོན་སླར་མི་སྐྱེ་བར་བྱས་ནས་སྤོང་ངོ༌། །ངོས་སྐལ་
གྱི་དེ་རང་དང་དུས་མཉམ་པ་མཛོ་སྦྲེལ་གཡང་ལ་བསྐྱུར་བ་ལྟར་སྤང་གཉེན་དུས་མཉམ་དུ་
འགག་པའི་ཚུལ་གྱིས་མི་སྤོང་ཡང་ཁོའི་སྔ་ལོགས་དེ་མ་ཐག་པའི་སྤང་བྱ་ད་ལྟ་བ་འགག་པ་
དང་གཉེན་པོ་སྐྱེ་བ་དུས་མཉམ་པའི་ཚུལ་གྱིས་སྤོང་བའི་དོན་ཡིན་པས། དེའི་ཉི་ཟེར་ལས།
འདིར་གཉེན་པོ་བར་ཆད་མེད་ལམ་མམ་འོན་ཏེ་རྣམ་གྲོལ་ལམ་བཟུང་ཞེ་ན། གཞན་དག་
བར་ཆད་མེད་ལམ་ཁོ་ན་འཛིན་མོད། དེ་ནི་མ་ཡིན་ཏེ། བར་ཆད་མེད་ལམ་སྐྱེས་པ་ན་
སྤང་བྱ་སྤོང་བཞིན་པ་ཡིན་གྱི། སྤངས་པ་མ་ཡིན་པའི་ཕྱིར། ཞེས་བར་ཆད་མེད་ལམ་
དང་རྣམ་གྲོལ་ལམ་གཉིས་ཀའི་སྤང་བྱ་སྤོང་ཚུལ་ལ་སྦྱར་བ་ཡང་བཀག་ལ། མཛོད་འགྲེལ་

རྣམ་མཁྱེན།
འགྲེལ་མཆན་སྐབས་དང་པོ། 283
གྱི་དོན་དུ་བསམ་ནས་ལོ་ཆེན་གྱི་བཤད་ཚུལ་གསེར་ཕྲེང་དུ་བཀོད་པ་ཡང་མི་རིགས་པར་
གསུངས་སོ། །སྤོང་གཉེན་གྱི་སྒྲུབ་པ་དེ་དག་སྐྱེ་བའི་འོག་ཏུ་སྤོང་གཉེན་དེ་དག་བདེན་པར་
མི་དམིགས་པར་མངོན་སུམ་དུ་རྟོགས་པའི་སྒོ་ནས་སྤོང་གཉེན་དེ་དག་སྐྱེ་བ་དང་འགག་
པ་དང་ལྡན་པར་བདེན་པར་ཞེན་པའི་རྣམ་པར་རྟོག་པ་སྤངས་པའི་རྣམ་གྲོལ་ལམ་སྐྱེའོ།།
དེ་ལྟར་སྐྱོན་སེལ་ཚུལ་བཤད་ནས་དེའི་འོག་ཏུ་ཡོན་ཏན་མངོན་དུ་བྱེད་ཚུལ་ལ། ཡོན་ཏན་
ཁྱད་པར་དུ་བྱེད་པའི་རྒྱུ་གཞན་དོན་འབད་མེད་དུ་བྱེད་པར་གྱུར་ཅིག་སྙམ་པའི་སྔོན་གྱི་སྨོན་
ལམ་དང་སྦྱིན་པ་ལ་སོགས་པ་ཕར་ཕྱིན་དྲུག་ལ་སྦྱངས་པའི་ཐབས་ལ་མཁས་པའི་སྟོབས་
ཀྱིས། འཁོར་བ་དང་མྱ་ངན་ལས་འདས་པའི་མཐའ་ལ་མི་གནས་པའི་མཚན་ཉིད།
བདེན་པར་མེད་རྟོགས་ཀྱི་ཤེས་རབ་དང་ཐབས་སྙིང་བརྩེ་བའི་སྒྲུབ་པ་ས་བརྒྱད་པར་ཐོབ་
པས་སོ། །དེ་སྐྱེ་བའི་འོག་ཏུ་འཁོར་འདས་ལ་མི་གནས་པའི་སྒྲུབ་པ་དེ་དག་སྐྱེས་པའི་
སྟོབས་ཀྱིས། ས་དགུ་བ་ནས་ཁྱད་པར་དུ་བྱས་པའི་འབྲས་བུ་ཉན་ཐོས་ལ་སོགས་པས་རང་
རྒྱལ་བྱང་སེམས་འོག་མ་རྣམས་དང་ཐུན་མོང་མ་ཡིན་པའི་ཆོས་སོ་རིག་རྗེས་མཐུན་པ་
བཞིས་བསྡུས་པ་ཐོབ་པས་སོ། །དེ་སྐྱེས་པའི་འོག་ཏུ་གཞན་དོན་གྱི་རྒྱུ་ས་བཅུ་བར་གདུལ་
བྱའི་བསམ་པ་ཇི་ལྟ་བ་བཞིན་དུ་གཞུག་པ་ལ་སོགས་པས་ལྡེམ་དགོངས་གསུམ་དང་
དགོངས་པ་ཅན་བཞི་ལ་ལྡེམ་པོ་སྟེ་འཁྱོགས་པོར་དགོངས་པའི་སྒོ་ནས་དང༌། ངེས་དོན་
གྱི་སྒོ་ནས་ཐེག་པ་གསུམ་གྱི་ལམ་ལ་དགོད་པའི་མཚན་ཉིད་ཅན་གྱི་གཞན་གྱི་དོན་གྱི་
གོ་རིམས་བཞིན་སྒྲུབ་པ་སྐྱེས་པས་སོ། །
ཞར་ལ་དགོངས་ལྡེམ་དགོངས་ལ་དོགས་པ་གཅད་པ།
མདོ་རྒྱན་ལས། མཉམ་པ་ཉིད་དང་དོན་གཞན་དང་། དེ་བཞིན་དུ་ནི་དུས་གཞན་
དང༌། གང་ཟག་གི་ནི་བསམ་པ་ལ། དགོངས་པ་རྣམ་པ་བཞི་ཤེས་བྱ། ཞེས་པ་ལྟར། མཉམ་

འགྲེལ་མཆན་སྐབས་དང་པོ། 284 རྣམ་མཁྱེན།
པ་ཉིད་ལ་དགོངས་པ་ནི། བདག་ཅག་གི་སྟོན་པ་སྐུ་ཚེ་ཐུང་བ་སོགས་ཀྱིས་རྣམ་གཟིགས་
སོགས་ལས་དམན་ནོ་སྙམ་དུ་བརྙས་པའི་གཉེན་པོར་རྒྱུ་ཚོགས་གཉིས་ཆོས་སྐུ་འགྲོ་དོན་བྱེད་
པ་མཉམ་པ་ཉིད་གསུམ་ལ་དགོངས་ནས། ང་དེའི་ཚེ་སངས་རྒྱས་རྣམ་གཟིགས་སུ་གྱུར་ཏོ།།
ཞེས་པ་དང༌། དོན་གཞན་ལ་དགོངས་པ་ནི། དབྱིག་འགྲེལ་ལས། འདི་ལྟར་ཆོས་ཐམས་
ཅད། ནས། ལྟ་བུ་སྟེ། དོན་སྒྲ་ཇི་བཞིན་པ་མ་ཡིན་པའི་ཕྱིར་རོ། །ཞེས་པ་ལྟར། སེམས་
ཙམ་ལུགས་ལ་དྲང་དོན་གྱི་བསྟན་བཅོས་ཐམས་ཅད་ཡིན་ནོ། །དུས་གཞན་ལ་དགོངས་པ་
ནི༑ ལེ་ལོའི་གཉེན་པོར་དུས་གཞན་དུ་དེར་སྐྱེ་བ་ལ། བདེ་བ་ཅན་དུ་སྐྱེ་བར་སྨོན་ལམ་
བཏབ་ཙམ་གྱིས་སྐྱེའོ། །ཞེས་པ་དང༌། གང་ཟག་གི་བསམ་པ་ལ་དགོངས་པ་ནི། སྦྱིན་པ་
ཙམ་གྱིས་ཆོག་པར་འཛིན་པའི་གཉེན་པོར། དེ་ལ་སྨད་ནས་ཚུལ་ཁྲིམས་ལ་བསྔགས་པ་ལྟ་
བུའོ། །རྒྱན་ལས། གཞུག་པ་ལྡེམ་པོར་དགོངས་པ་དང༌། །མཚན་ཉིད་ལྡེམ་པོར་དགོངས་
པ་དང་། །གཉེན་པོ་ལྡེམ་པོར་དགོངས་པ་དང༌། །བསྒྱུར་བ་ལྡེམ་པོར་དགོངས་པ་སྟེ། །ཉན་
ཐོས་དང་ནི་ངོ་བོ་ཉིད། །དེ་བཞིན་ཉེས་པ་འདུལ་བ་དང༌། །བརྗོད་པ་ཟབ་པ་ཉིད་ལ་ནི།།
ལྡེམ་པོར་དགོངས་པ་འདི་རྣམ་བཞི། །ཞེས་པ་ལྟར། ཉན་ཐོས་སྡེ་པ་རྣམས་བསྟན་པ་ལ་
རིམ་གྱིས་གཞུགས་ཕྱིར་བདག་དང་ཕྱི་དོན་ཡོད་པར་བསྟན་པ་ལྟ་བུ་དང༌། མཚན་ཉིང་ལྡེམ་
དགོངས། སེམས་ཙམ་པ་ལྟར་ན། འདིར་བསྟན་འཁོར་ལོ་བར་པ་དང་། ལེགས་ལྡན་
ཡང་དེ་ལྟར་འདོད་སྙམ་སྟེ་དཔྱད། རྣལ་འབྱོར་སྤྱོད་པ་བ་ཞི་འཚོས། ཐ་མ་ཡོན་ཏན་འབྱུང་
གནས་ཀྱི་ལེའུ་བཞག་སྟེ། རྣམ་བཤད་ལས། མཚན་ཉིད་ལ་ལྡེམ་པོར་དགོངས་པ་ནི། མདོ་
སྡེ་དགོངས་འགྲེལ་ལས་ངོ་བོ་ཉིད་གསུམ་ལ་འདེན་པར་གྲུབ་མ་གྲུབ་ཀྱི་ཁྱད་པར་གསུངས་
པ་ལྟ་བུའོ། །ཞེས་པ་ལྟར། རྟོགས་སྣང་དུ་གསུངས་ལ། ཡིག་ཆ་རྙིང་བར། ཡོན་ཏན་
འབྱུང་གནས་ཀྱི་ཞུས་པའི་ལེའུ་དེ་མཚན་ཉིད་ལ་ལྡེམ་པོར་དགོངས་པའི་མདོ་ཡིན། ཞེས་
གསུངས་པའི་ཕྱིར། ཐལ་འགྱུར་བ་དང་འཕགས་སེང་དགོངས་འགྲེལ་རང་ཉིད་འཇོག་གོ།

འགྲེལ་མཆན་སྐབས་དང་པོ། 285 རྣམ་མཁྱེན།
གཉེན་པོ་ལྡེམ་དགོངས་ནི། མདོ་སྡེ་རྒྱན་ལས། སངས་རྒྱས་ཆོས་ལ་བརྙས་པ་དང༌། །ལེ་
ལོ་ཅུང་ཟད་ཆོག་འཛིན་དང༌། །ང་རྒྱལ་འདོད་ཆགས་སྤྱོད་པ་དང་། །འགྱོད་དང་མ་ངེས་
ལྡོག་པ་ནི། །སེམས་ཅད་རྣམས་ཀྱི་སྒྲིབ་པ་སྟེ། །དེ་ཡི་གཉེན་པོ་ཐེག་མཆོག་གསུངས། །ཞེས་
པ་ལྟར། ཉེས་པ་བརྒྱད་གྱི་གཉེན་པོར་གསུངས་པ་བརྒྱད་ལས། དང་པོ་མཉམ་པ་ཉིད་ལ་
དགོངས་པ་དང༌། གཉིས་པ་ནི་ཐེག་ཆེན་གྱི་ལུང་གི་ཆོས་བརྗོད་བྱ་སོགས་དམན་ནོ་སྙམ་
དུ་བརྙས་པའི་གཉེན་པོར་དེའི་དོན་རྟོགས་དཀའ་བ་ལ་དགོངས་ནས། སངས་རྒྱས་མང་བོ་
ལ་བསྙེན་བཀུར་བྱས་ན་གཟོད་ཐེག་ཆེན་གྱི་རྟོགས་པ་སྐྱེའོ། །ཞེས་པ་དང་། ལེ་ལོའི་གཉེན་
པོར། སྔར་གྱི་དུས་གཞན་ལ་དགོངས་པ་དང༌། ཅུང་ཟད་ཆོག་འཛིན་གྱི་གཉེན་པོ། སྔར་
གྱི་གང་ཟག་གི་བསམ་པ་ལ་དགོངས་པ་དང་རང་གི་སངས་རྒྱས་ཀྱི་མཐུ་དང་གཟུགས་སོགས་
ལ་ང་རྒྱལ་བའི་གཉེན་པོ། སངས་རྒྱས་ལ་ལའི་ཕུན་ཚོགས་བསྔགས་པ་དང་རང་གི་སངས་
རྒྱས་ཀྱི་ཞིང་གི་ལོངས་སྤྱོད་སོགས་ལ་ཆགས་པའི་གཉེན་པོར། སངས་རྒྱས་ཀྱི་ཞིང་གི་འབྱོར་
བར་བསྔགས་པ་དང༌། སྡིག་པ་ཆེན་པོ་ལ་འགྱོད་པས་ཡིད་ཆད་པའི་གཉེན་པོར་སྡིག་པ་
བཤགས་ན་མཐོ་རིས་སུ་སྐྱེ་བ་ལ་དགོངས་ནས། སངས་རྒྱས་བྱང་སེམས་ལ་གནོད་པ་བྱེད་
པ་མཐོ་རིས་སུ་འགྲོའོ། །ཞེས་པ་དང༌། མ་ངེས་པ་ཐེག་ཆེན་ལས་ལྡོག་པའི་གཉེན་པོར་
ཐེག་གཅིག་གསུངས་པའོ། །གསེར་ཕྲེང་ལས། འདི་དང་དགོངས་པ་དང་ལྡེམ་དགོངས་
པ་གཉིས་པ་རྣམས་སེམས་ཙམ་ཁོ་ནའི་འདོད་པའོ། །ཞེས་པ་གོང་གི་མཚན་གཞི་རྣམས་ཡིན་
ལ༑ ཐེག་གཅིག་ལྟར་ན་མ་ངེས་པ་ལྡོག་པར་ཐེག་གསུམ་སྟོན་པ་འཇོག་པར་བསོད་གྲགས་
པའི་སྤྱི་དོན་ལས་བཤད་དོ། །རྣམ་བཤད་ལས། གཉེན་པོ་ལ་ལྡེམ་པོར་དགོངས་པ་ནི་དགོངས་
པ་ཅན་བཞི་སྟེ། ཞེས་གསུངས་པས། དགོངས་པ་ཅན་ཡིན་ན་དེ་ཡིན་པས་ཁྱབ་བོ། །བསྒྱུར་
བ་ལྡེམ་དགོངས་ནི། སྙིང་བོ་མེད་ལ་སྙིང་པོར་ཤེས། །ཕྱིན་ཅི་ལོག་ལ་ལེགས་པར་གནས།།
ཉོན་མོངས་པས་ནི་རབ་ཉོན་མོངས། །བྱང་ཆུབ་དམ་པ་ཐོབ་པར་འགྱུར། །ཞེས་སྙིང་པོ་

འགྲེལ་མཆན་སྐབས་དང་པོ། 286 རྣམ་མཁྱེན།
ནི་རྣམ་གཡེང་དེ་མེད་པ་ནི་གནས་སམ་ཏིང་ངེ་འཛིན། གཙང་བདེ་རྟག་བདག་ཏུ་འཛིན་
པའི་ཕྱིན་ཅི་ལོག་མི་རྟག་སོགས་རྟོགས་པའི་ལྷག་མཐོང་ངམ་ཤེས་རབ། ཡུན་རིང་དཀའ་
སྤྱད་ཀྱིས་ངལ་བས་ཉོན་མོངས་པ་སྙིང་རྗེ་དང་གསུམ་ལ་འབད་ན་བྱང་ཆུབ་ཐོབ་པར་བསྟན་
པའོ། །བསོད་གྲགས་པས་སྙིང་པོ་ལ་ཚུལ་འཆལ་ཡང་བཞག་ནས་བསླབ་གསུམ་ལ་བྱས་
སོ༑ ༑གསེར་ཕྲེང་ལས། ཐམས་ཅད་བསྒྱུར་བ་ལྡེམ་དགོངས་སུ་འགྱུར་ཞེ་ན། འདོད་པ་
ཡིན་ནོ། །ཞེས་གསུངས་པས་ལྡེམ་དགོངས་ཡིན་ན་དེ་ཡིན་པས་ཁྱབ་བོ། །ཐེག་བསྡུས་བཤད་
སྦྱར་ལས། དགོངས་པ་ནི་ཡིད་ལ་བཞག་པ་ཙམ་ཡིན་གྱི། ཕ་རོལ་ལ་ལྟོས་པར་ཁས་མི་
ལེན་ཏེ། ཞེས་སྨྲ་བ་བོའི་ཡིད་ལ་བསམ་པའི་དགོངས་པ་གཙོ་བོ་ཡིན་གྱི། ཕ་རོལ་བོ་གདུལ་
བྱ་ལ་ལྟོས་པའི་སྒྲས་ཟིན་ཁས་མི་ལེན་པ་དགོངས་པ་ཅན་དང་། ལྡེམ་དགོངས་ནི། ངེ་ཉིད་
ཕ་རོལ་གཟུང་བ་ལ་ལྟོས་པའོ། །ཞེས་དེ་ཉིད་ཅེས་པས་དགོངས་ལྡེམ་དགོངས་གཉིས་དོན་
གཅིག་པར་བསྟན་ལ། གདུལ་བྱ་ཕ་རོལ་བོས་དགོས་པ་དེ་གཟུང་པའི་ཆེད་དུ་འཁྱོག་པོས་
ཚིག་གིས་སྟོན་པས་ལྡེམ་དགོངས་ཞེས་པ་ཤནྟི་བས་དགོངས་གཞི་བརྗོད་པས་དགོངས་པ་ཅན་
དང༌། དགོས་པ་བརྗོད་པས་ལྡེམ་དགོངས་ཞེས་པ་དང་མཐུན་ལ། བུ་ཉ་གཉིས་ཀྱིས་སྔ་
མ་དགོངས་གཞི་དང་ཕྱི་མ་དགོས་པ་གཙོ་བོར་སྟོན་པར་བཤད་པ་གསེར་ཕྲེང་དུ་དེ་ལྟ་ན་འགལ་
དགོས་ཞེས་བཀག་གོ །ཉ་ཊཱིཀ་ཏུ། ཆུ་མིག་པས་དྲང་ངེས་གཉིས་ཡོད་ཟེར་བ་བཀག་གོ།
ནས། འདི་ལེགས་ཏེ། ཐེག་བསྡུས་སུ། དགོངས་པ་བཞི་དང་ལྡེམ་པོར་དགོངས་པ་བཞི་
སངས་རྒྱས་ཀྱི་གསུང་རབ་ཐམས་ཅད་ཁོང་དུ་ཆུད་པར་བྱའོ། །ཞེས་དང་། ནས། གཉེན་
པོ་ལ་ལྡེམ་པོར་དགོངས་པ་ནི། གང་དུ་སྤྱོད་པ་བརྒྱད་ཁྲི་བཞི་སྟོང་གི་གཉེན་པོ་བསྟན་པའོ་
ཞེས་པས་དེ་ཁོ་ན་ལྟར་ཡིན་ནོ་ཞེས་པ། གསེར་ཕྲེང་དུ་ལུང་དང་པོ་དགོངས་ལྡེམ་དགོངས་
གསུང་རབ་ཁོང་དུ་ཆུད་པའི་ཐབས་དང་། ཕྱི་མ་དབང་པོ་འདུལ་དཀའ་བ་ལ་འདོད་ཆགས་
ཀྱི་གཉེན་པོ་མི་སྡུག་པ། ནས། རྣམ་རྟོག་གི་གཉེན་པོ་དབུགས་འབྱུང་རྔུབ་ཀྱི་བར་རེ་རེ་

འགྲེལ་མཆན་སྐབས་དང་པོ། 287 རྣམ་མཁྱེན།
ཙམ་སྒོམ་པས་གཉེན་པོ་རྫོགས་པར་བསྟན་པ་གཉེན་པོ་ལྡེམ་དགོངས་སུ་འཆད་པ་ཡིན། ཞེས་
བཀག་ནས། དེ་གཉིས་ལ་སྒྲ་ཇི་བཞིན་པ་མ་ཡིན་པས་ཁྱབ་པར་གསུངས་སོ། །ཤནྟི་བ་རད་
ཀིར་སོགས་ལྟར་རེད་མདའ་བས་ཡེ་ཤེས་རྩོལ་བ་མི་མངའ་བ་སངས་རྒྱས་སར་བཞག་ནས་
དེར་འཇུག་པ་དང་འབྱུང་བའི་སྒྲུབ་པར་བཤད་པ། གསེར་ཕྲེང་དུ། རྒྱུད་བླར། སྔོན་གྱི་
འཕེན་པའི་དབང་དང་ནི། །སོགས་དྲངས་ནས་བཀག་གོ །དེ་སྐྱེས་པའི་འོག་ཏུ་རྒྱུན་མཐར་
གདུལ་བྱའི་འཁོར་བ་ཇི་སྲིད་བར་མངོན་ཞེན་གྱི་མཚན་མ་མེད་ཅིང་འབད་པ་ལ་མི་ལྟོས་
པར་ལྷུན་གྱིས་གྲུབ་པར་གདུལ་བྱ་གཞན་གྱི་དོན་སྒྲུབ་བྱེད་ཀྱི་ཡེ་ཤེས་འབྱུང་བའི་ཕྱིར་ཏེ།
སྒྲུབ་པའི་གོ་རིམ་སོགས་བཤད་པ།
གཉིས་པ་གོ་རིམ་ནི། འདི་ནི་ཕལ་ཆེར་སྐྱེས་བའི་གོ་རིམ་ཡིན་ལ། དྲུག་པ་བདུན་
པ་སོགས་བཤད་པའི་རིམ་པ་ཡིན་ནོ། །གསུམ་པ་གྲངས་ངེས་ནི། སེམས་སྐྱེད་དང་གདམས་
ངག་ཏུ་མ་ཟད་སྒྲུབ་པ་བཅུ་གསུམ་པོ་འདིས་ཀྱང་སྐྱེས་བུ་ཞིག་འཚང་རྒྱ་བའི་དོན་ཐམས་
ཅད་ཕུན་སུམ་ཚོགས་པ་རྫོགས་པར་འགྱུར་བས་དེར་གྲངས་ངེས་པ་ཡིན་ནོ། །གཉིས་
པ་དོན་བསྡུ་བ་ནི། འདིའི་སྒྲུབ་པ་ཆོས་བཤེས་སྒྲུབ་བཞི་དང་རིགས་སེམས་བསྐྱེད་སོགས་
ལ་བྱས་པ་མི་འཐད་དོ། །སྒྲུབ་པའི་ཆོས་ཀྱི་གནས་སྐབས་བཅུ་གསུམ་བྱེད་ལས་སོགས་
མི་འདྲ་བའི་སྒོ་ནས་ཐ་དད་པར་གཞག་པའི་བྱེ་བྲག་གིས་བྱང་ཆུབ་སེམས་དཔའ་རྣམ་
པ་བཅུ་གསུམ་པོའི་རྒྱུད་ཀྱི། ༼ཁ༽སྔར་ཚིག་གིས་ཇི་》《སྐད་དུ་བཤད་པའི་སྒྲུབ་པའི་ཆོས་
བཅུ་གསུམ་གྱི་རྟེན་གཞིར་གྱུར་བའི་ཆོས་ཉིད་ཡིན་པའི་ཕྱིར་༼ཀ༽ཆོས་ཀྱི་དབྱིངས་ཀྱི་
ངོ་བོ་ཉིད་ཁོ་ན་ལ་སྐབས་འདིར་རིགས་ཞེས་བསྟན་ཏོའམ་བསྟན་ཏེ། ༼ག༽ཟླ་འོད་དུ་
ཉི་སྣང་ལས། སེམས་བསྐྱེད་པ་ནས་བརྩམས་ཏེ་ངེས་པར་འབྱེད་པའི་ཆ་དང་མཐུན་པ་རྣམས་
དང་། ཞེས་གསུངས་པས་སེང་བཟང་གིས་དངོས་བསྟན་གཙོ་བོའི་རིགས་སྦྱོར་ལམ་ནས་

འགྲེལ་མཆན་སྐབས་དང་པོ། 288 རྣམ་མཁྱེན།
བཞག་པ་མི་འཐད། ཅེས་པ། གསེར་ཕྲེང་དུ་ཉི་སྣང་ལས། དེ་ལ་དྲོ་བར་གྱུར་པའི་རྟེན་
ནི༑ ཞེས་དང་པོ་དྲོད་ནས་བཞག་པའི་ཕྱིར། སྔར་བཤད་པ་མདོའི་དངོས་བསྟན་གྱི་བྱང་
སེམས་ཚོགས་ལམ་ན་འདོད་པའི་དོན་ཡིན་ལ། དེ་ཙམ་གྱིས་འདིའི་རིགས་དེར་ཡོད་དགོས་
ན༑ དགེ་འདུན་ཉི་ཤུའི་དགེ་འདུན་ལ་ཚོགས་སྦྱོར་བ་ཡོད་པར་འགྱུར་ཏེ། དེ་གདམས་
ངག་གི་སྐབས་སུ་ཡུམ་ལ་བརྩོན་པ་རྣམས་གང་ནས་འཕོས་ཏེ་འདིར་སྐྱེས་ཞུས་པའི་ལན་ཡིན་
པ་གང་ཞིག དེའི་ཡུམ་ལ་བརྩོན་པར་ཚོགས་སྦྱོར་བ་ཡོད་པའི་ཕྱིར། ཞེས་བཀག་གོ །སྦྱོར་
ལམ་ནས་གཞག་པའི་རྒྱུ་མཚན། སྔ་མ་རྣམས་ཚོགས་ལམ་ན་ཐོས་བསམ་ཤས་ཆེ་བས་རྟེན་
བརྟེན་པ་ངོ་མི་འཕྲོད་ལ་སྦྱོར་ལམ་སྒོམ་བྱུང་གིས་ངོ་འཕྲོད་ཟེར་ཀྱང༌། རང་ལུགས་སྦྱོར་
ལམ་ནས་ཕྱིར་མི་ལྡོག་པའི་རྟགས་ཐོབ་པས་ཡིན་པར་གསུངས་སོ། །སྣང་བ་གཉིས་ཀར།
སེམས་བསྐྱེད་ཐར་ཆ་ངེས་ཆ་རྣམས་ཀྱི་སྔོན་དུ་རིགས་སད་པ་འགྲོ་བས་དེ་དག་གི་སྔོན་དུ་
རིགས་བཤད་དགོས་ཞེས་རྩོད་པར། རྒྱུ་འབྲས་དོན་རིམ་དེ་ལྟར་ཡིན་ཀྱང་། འདིར་སྦྱོར་
ལམ་སོགས་སྔོན་དུ་བཤད་པ་དེའི་རྒྱུ་ནི་རིགས་འདིའོ་ཞེས་རྟོགས་པས་ཕྱིར་ཡིན། ཞེས་ལན་
བཏབ་པས། རྩ་བའི་དངོས་བསྟན་ཕལ་བའི་རིགས་ཚོགས་ལམ་ན་ཡོད་པར་ཤེས་སོ། །རྟོགས་
སྣང་ལས། གཞུང་འདི། རྟེན་ལ་རིགས་ཞེས་བྱ། ཞེས་པའི་འགྲེལ་བ་ཡིན་པས། དོན་
བསྡུ་བར་འཆད་པ་ནོར་རོ། །ཞེས་དང༌། དེ་དག་གི་རྟེན་ཆོས་ཉིད་རིགས་སུ་བསྟན་པ་ཞེས་
པ༑ དེར་འགྲེལ་བའི་གཞུང་སྔ་མ་རྣམས་སུ་སྒྲུབ་པ་བཅུ་གསུམ་ལས་རྟེན་ལ་མ་སྦྱར་པས་
ཡིན་ལ། རྣམ་བཤད་ལས། གཞུང་སྔ་མ་རྣམས་རྟེན་རིགས་བཅུ་གསུམ་ལ་སྦྱར་ནས། རྟེན་
ལ་རིགས་ཞེས་བྱ། ཞེས་པ་འགྲེལ་ཟིན་པས་འགྲེལ་བའི་དོན་བསྡུ་བར་བྱས་སོ། །གསེར་
འཕྲེང་ལས། སྦྱར་རྩ་འགྲེལ་དོན་བསྡུ་བའོ། །ཞེས་པ་བུ་ཉ་ལྟར་ཡིན་ནོ། །

འགྲེལ་མཆན་སྐབས་དང་པོ། 289 རྣམ་མཁྱེན།
རིགས་ཀྱི་རྩོད་སྤོང་།
གཉིས་པ་རྩོད་སྤོང་ལ། རྩོད་པ་དང་། ལན་གཉིས། དང་པོ་ལ། སྔ་འགྲེལ་དང་
རྩ་བའོ། །དང་པོ་ལ་འདོད་པ་བརྗོད་པ་དང༌། ཐལ་བ་འགོད་པའོ། །དང་པོ་ནི། དོན་ལ་
འཇུག་པས་ན། གལ་ཏེའོ་ཞེས་བུ་གསུངས་སོ། །སེམས་ཅན་གྱི་ཆོས་ཀྱི་དབྱིངས་ཁོ་ན་
འཕགས་པའི་ཆོས་རྟོགས་པ་སྟེ་ཐོབ་པར་འགྱུར་བའི་རྒྱུའི་དམིགས་པ་ཡིན་པའི་ཕྱིར།
དེས་རྒྱུ་མཚན་གྱིས་ཆོས་དབྱིངས་དེའི་བདག་ཉིད་ཅན་གྱི་སྟེ། དེས་ཁྱབ་པའི་བྱང་ཆུབ་
སེམས་དཔའ་ཐེག་ཆེན་གྱི་རིགས་ཅན་ཡིན་ཞིང༌། དེའི་ཆོས་ཉིད་ཟླ་ན་མེད་པའི་སངས་
རྒྱས་ཀྱི་ཆོས་སྟོབས་སོགས་རྣམས་ཀྱི་རང་བཞིན་དུ་གནས་པའི་རིགས་ཡིན་པར་དབུ་
མ་བས་འདོད་ན། གཉིས་པ་ནི། དེས་ན་ཕྱོགས་སྔ་མ་ཁོང་དུ་ཆུད་པས་འོ་ན་ནི་ཆོས་ཉིད་
རིགས་ཡིན་པ་དེའི་ཚེ་ཆོས་ཉིད་དེ་ནི་རིགས་ཅན་གསུམ་ག་ལ་སྤྱིར་གནས་པ་ཡིན་པའི་
ཕྱིར། དེས་ན་བྱང་ཆུབ་སེམས་དཔའ་ཁོ་ན་ཐེག་ཆེན་གྱི་རིགས་ཅན་དང༌། ཉན་རང་
ཁོ་ན་ཐེག་དམན་རིགས་ཅན་དུ་སོ་སོར་ངེས་པས་རིགས་སོ་སོར་ངེས་པ་མ་ཡིན་ནོ་སྙམ་པའི་
སྐྱེ་བོ་བློ་དམན་པ་སྟེ་ཤེས་རབ་ཆུང་བ་སེམས་ཙམ་པའི་ངོར་དོགས་པ་ཁོང་ནས་བསུ་ནས་
བར་སྐབས་ཀྱི་ཚིགས་སུ་བཅད་པ་གཉིས་པ་ནི། ཐེག་པ་གསུམ་གྱི་སློབ་པའམ་སེམས་
ཅན་རྣམས་ཀྱི་ཆོས་ཀྱི་དབྱིངས་ལ་དབྱེར་མེད་ཕྱིར། ཐེག་པ་གསུམ་གྱི་རིགས་ནི་ཐ་
དད་དུ་རུང་བ་མ་ཡིན་ནོ། །རྒྱན་སྣང་ལྟར་ན། འདི་ནི་ཆོས་ཉིད་ཀྱིས་ཐོབ་པའི་རིགས་
སོ༑ ༑འདི་ནི་ཡང་དག་པར་བླངས་པའི་རིགས་སོ། །འདི་ནི་ངེས་པའི་རིགས་སོ། །འདི་
ནི་མ་ངེས་པའི་རིགས་སོ། །ཞེས་མདོ་རྒྱན་ལྟར་རིགས་ཐ་དད་མི་རུང་བར་ཐལ། ཞེས་
རྒྱས་རིགས་སྨྲས་པ་རིགས་གང་ཡིན་ཆོས་ཉིད་དུ་བསམ་པར་གསེར་ཕྲེང་གསུངས་པ། ཉི་
སྣང་དུ་རྩོད་པ་འདི་སེམས་ཙམ་པའི་རིགས་དགག་པའི་འཕྲོས་སུ་བྱས་པ་དང་འགྲིག་གོ །རྣམ་

འགྲེལ་མཚན་སྐབས་དང་པོ། 290 རྣམ་མཁྱེན།
བཤད་དུ་རྩ་འགྲེལ་གཉིས་ཀ་རིགས་དང་རིགས་ཅན་སོ་སོར་མ་ངེས་པར་སྦྱར་རོ། །སྔ་འགྲེལ་
མཚམས་སྦྱར་ཡིན་ཀྱང་རྩོད་སྤོང་དང་པོ་ཡིན་པས་ས་བཅད་ཟུར་བ་མ་བྱས་སོ། །ཞེས་
བྱ་བ་གསུངས་སོ། །གཉིས་པ་ལ་གཉིས། དང་པོ་དོན་ཐོབ་ཀྱི་ལན་ནི། ཆོས་ཉིད་རིགས་
ཡིན་ན་རིགས་དང་རིགས་ཅན་ཐ་དད་མི་རུང་པའི་སྐྱོན་མེད་དེ། ཇི་ལྟར་ཏེ། དཔེར་ན།
ཉན་ཐོས་ཀྱི་ཐེག་པ་དང་ལ་སོགས་པས་རང་རྒྱལ་ཐེག་ཆེན་གྱི་ཚོགས་དང་དབང་པོའི་ཁྱད་
པར་མི་འདྲ་བའི་རྟོགས་པའི་རིམ་པ་མཆོག་དམན་གྱིས་དམིགས་པ་དེ་བཞིན་དུ་ཐེག་
པ་རང་རང་གི་འཕགས་པའི་ཟག་མེད་ཀྱི་ཆོས་རྟོགས་པ་སྟེ་ཐོབ་པར་བྱ་བའི་ཕྱིར་དུ། ཆོས་
ཀྱི་དབྱིངས་ལ་དམིགས་པས་ན། དེ་རྒྱུའམ་དམིགས་བྱའི་ངོ་བོར་རྣམ་པར་འཇོག་པའི་
སྒོ་ནས་ཐེག་པ་གསུམ་གྱི་རིགས་ཅན་གསུམ་དང༌། དེ་གསུམ་གྱི་རིགས་ཉིད་དུ་ཐ་སྙད་
འདོགས་པས་སོ། །འདིས་དམིགས་ཚུལ་མི་འདྲ་བ་གསུམ་གྱིས་རིགས་གསུམ་བཞག་ལ།
འོག་མས་བརྟེན་པ་དམིགས་བྱེད་ཀྱིས་བཞག་གོ །རིགས་བྱིན་གྱིས་ཆོས་ཉིད་རིགས་ཡིན་
ན༑ དབྱེར་མེད་པས་རང་བཞིན་རྒྱས་རིགས་ཐེག་གསུམ་རིགས་ངེས་མ་ངེས་སོགས་རིགས་
ཐ་དད་པ་མི་རིགས་པར་ཐལ་ལ། དེ་ཡོད་ན་བྱང་སེམས་འབའ་ཞིག་རིགས་ཡིན་པ་མི་འཐད་
དེ༑ ཉན་རང་གི་རིགས་ཀྱང་ཡོད་པའི་ཕྱིར། ཞེས་རྩོད་པའི་ལན་དུ། ཉན་རང་གི་ལམ་
གོང་ནས་གོང་དུ་ཤེས་པའི་གོ་རིམ་གྱི་ཇི་ལྟར་དམིགས་པ་དང་འདྲ་བར་བྱང་སེམས་ཀྱི་འཕགས་
པའི་ཆོས་ཐོབ་པའི་ཕྱིར། ཆོས་དབྱིངས་ལ་དམིགས་ལ། དེས་ན་བྱང་སེམས་ཐེག་གསུམ་
གྱི་རྒྱུའམ་རིགས་སུ་བཞག་སྟེ། མདོ་སྡེར་ཆོས་དབྱིངས་ཁོ་ན་ཐེག་གསུམ་གྱི་རིགས་སུ་བསྟན་
པའི་ཕྱིར། ཞེས་པ་དང༌། ཚིག་གསལ་ལས། ཉན་ཐོས་སྡེ་བ་རྣམས་སེམས་ཙམ་པ་ལྟར་
རིགས་ཐ་དད་དང་རིགས་ཆད་མི་འདོད་པས་སེམས་ཅན་ཐམས་ཅད་མ་ངེས་པའི་རིགས་ཅན་
དུ་འདོད་པས་ན། ཁྱོད་ཀྱི་ལུགས་ལ་རིགས་ངོ་བོ་གཅིག་ཀྱང་རྐྱེན་གྱིས་ཐ་དད་པར་འཐད་
པ་བཞིན། ཁོ་བོ་ཅག་ཀྱང་རིགས་ཆོས་ཉིད་གཅིག་པུར་འདོད་ཀྱང་དེ་རྟོགས་པའི་རིམ་པས་

འགྲེལ་མཆན་སྐབས་དང་པོ། 291 རྣམ་མཁྱེན།
རིགས་བཅུ་གསུམ་དུ་འདོད་ཅེས་པ་བསྟན་བཅོས་ལ་གྲགས་པའི་དཔེར་བྱས་ཏེ། གསེར་ཕྲེང་
ལས། ཉན་ཐོས་སྡེ་བས་སེམས་ཅན་ཐམས་ཅད་མ་ངེས་པའི་རིགས་ཅན་དུ་འདོད་ཅེས་པ།
མཛོད་ལས། འཕགས་དང་མཚམས་མེད་བྱེད་པ་དག །ཅེས་ཡང་དག་དང་ལོག་པར་ངེས་
པ་གཉིས་བཤད་པ་དང་འགལ་ལ། དེས་རིགས་ཐ་དད་མི་འདོད་པ་ལ་ཤེས་བྱེད་མེད་ལ།
མ་ཆགས་པ་དང་དབང་པོའི་ཁྱད་པར་རིགས་སུ་འདོད་པས་གནོད་པར་གསུངས་སོ། །གསེར་
ཕྲེང་ལས་བསྟན་བཅོས་ལ་གྲགས་པའི་ལན་ཞེས་པ་ཚིག་གསལ་ལྟར་ཡིན་ནོ། །གཉིས་པ་
དངོས་སུ་བསྟན་པའི་ལན་ལ་གསུམ། དང་པོ་མཚམས་སྦྱར་བ་ནི། ཞེས་བྱ་བའི་ལན་
ཞིག་ཀྱང་རྗེ་བཙུན་གྱིས་གཟིགས་མོད་ཀྱི། གོ་ཟླ་བའི་ཆོས་ཉིད་དུ་འཇིག་རྟེན་པའི་
དངགས་ཏེ་དེར་གྲགས་པ་ཉིད་ཀྱིས་ལན་གཞན་དུ། གཉིས་པ་རྩ་བ་ནི། བརྟེན་པའི་
ཆོས་ཐེག་པ་གསུམ་གྱི་རྟོགས་པ་ཐ་དད་པ་གསུམ་ཀྱི་བྲེ་བྲག་གིས། རྟེན་གཞི་རིགས་དེ་
ཡི་དབྱེ་བ་ཐ་དད་པར་ཡོངས་སུ་བརྗོད་དོ། །གསུམ་པ་འགྲེལ་བ་ནི། ཅེས་བྱ་བ་གསུངས་
ཏེ༑ དཔེར་ན། ཉེར་ལེན་འཇིམ་པ་གཅིག་ལས་མངོན་པར་གྲུབ་ཅིང་ལྷན་ཅིག་བྱེད་
རྐྱེན་མེ་ལྕེ་གཅིག་གིས་སོ་བཏང་པར་ཁྱད་པར་མེད་པའི་རྟེན་སྣོད་བུམ་པ་དང་ལ་སོགས་
པས་ལྷུང་བཟེད་རྣམས་སོ། །བརྟེན་པ་བཅུད་སྦྲང་རྩི་དང་ལི་ཁར་ཏེ་ཀ་ར་དང་ལ་སོགས་
པས་འོ་མའི་སྣོད་བྱེད་པ་ཉིད་ཀྱིས་བཅུད་ཀྱི་སྒོ་ནས་དེ་དང་དེའི་བུམ་པ་ཞེས་ཐ་དད་པ་དེ་
བཞིན་དུ། ཆོས་ཉིད་ལ་དབྱེར་མེད་ཀྱང་དེ་ལ་དམིགས་པ་ལས་བྱུང་བའི་བརྟེན་པ་འབྲས་
བུའི་ཆོས་ཐེག་པ་གསུམ་གྱིས་བསྡུས་པའི་རྟོགས་ཤིང་ཐོབ་པར་བྱ་བ་ཐ་དད་པ་གསུམ་
ཡོད་པ་ཉིད་ཀྱིས་དམིགས་བྱའི་རྟེན་རིགས་དེ་ཡང་ཐ་དད་པ་གསུམ་ཉིད་དོ་ཞེས་བསྟན་
ཏོ༑ ༑བུད་ངྷ་ཤྲིས་རིགས་དེ་ཐ་དད་པའམ་ཐ་མི་དད་ཅེས་པའི་ལན་དུ། རྐང་བ་དང་པོ་
གཉིས་ཀྱིས་ནམ་མཁའ་ལྟར་ཀུན་ལ་ཁྱབ་པས་ཐ་མི་དད་ཅེས་བསྟན་ནས། འོ་ན་སྒྲུབ་པའི་
རྟེན་དབྱེ་བ་ཇི་ལྟར་བརྗོད་ཅེས་པའི་ལན་དུ་རྐང་བ་ཕྱི་མ་གཉིས་སྦྱར་ནས་བཞི་ག་ལན་དུ་བྱས་

འགྲེལ་མཚན་སྐབས་དང་པོ། 292 རྣམ་མཁྱེན།
ལ་རྒྱན་འགྲེལ་གཞན་རྣམས་ཀྱིས་རྐང་བ་དང་པོ་གཉིས་རྩོད་པ་དང༌། ཕྱི་མ་གཉིས་ལན་
དུ་སྦྱར་བ་ལྟར་རྔོག་ཊིཀ་ཏུ་གསུངས་པ། གསེར་ཕྲེང་ལས། འདི་ནི་གཞུང་གོང་འོག་དང་
འབྲེལ་ལོ། །ཞེས་གསུངས་ལ། ཚིག་གསལ་དང་ལོ་ཆེན་གྱིས་སྒྲུབ་པ་བཅུ་གསུམ་གྱི་རྟེན་
དུ་དབྱེ་མི་རུང་བར་བརྩད་པར་འདོད་པ། རྣམ་བཤད་ལས། རིགས་བཅུ་གསུམ་གྱི་དབྱེ་
བ་མི་རུང་བར་རྩོད་པ་ཡིན་སྙམ་ནའང་མི་འཐད་དེ། ཉི་ཁྲི་སྣང་བར། ཇི་སྐད་དུ་འཇམ་
དཔལ་གལ་ཏེ་ཆོས་ཀྱི་དབྱིངས་གཅིག་དང་དེ་བཞིན་ཉིད་གཅིག་དང་ཡང་དག་པའི་མཐའ་
གཅིག་ཡིན་ན། དེ་ལ་ཇི་ལྟར་སྣོད་དང་སྣོད་མ་ཡིན་པར་གདགས། ཞེས་གསུངས་པ་བཞིན་
ནོ་ཞེ་ན། ཞེས་དཀོན་མཆོག་ཟ་མ་ཏོག་གི་མདོ་དང་འདི་གཉིས་རྩོད་ཚུལ་འདྲ་བར་གསུངས་
ཤིང༌། རིགས་བཅུ་གསུམ་མ་ཡིན་ན་ཐེག་ཆེན་གྱི་སྣོད་དང་སྣོད་མིན་རྩོད་པར་མི་རུང་བ་
དང༌། སྣང་བ་གཉིས་ཀར། ཆོས་ཉིད་ཐེག་གསུམ་གྱི་རིགས་སུ་འཇོག་པའི་ཤེས་བྱེད་དུ།
རྡོར་གཅོད་ལས། འཕགས་པའི་གང་ཟག་ཐམས་ཅད་ནི་འདུས་མ་བྱས་ཀྱིས་རབ་ཏུ་ཕྱེ་བ།
ཞེས་འཕགས་པ་ཐམས་ཅད་ཀྱིས་ཆོས་ཉིད་མངོན་སུམ་དུ་རྟོགས་པར་གསུངས་པ་དྲངས་པའི་
ཕྱིར། ཐེག་གསུམ་གྱི་རིགས་ཐ་དད་པ་མི་རུང་བར་རྩོད་པ་ཡིན་ཞེས་བཀག་པའི་ཕྱིར། ལན་
གྱི་དཔེར། ཟླ་འོད་དུ། ནམ་མཁའ་ལ་ཐ་དད་པ་མེད་ཀྱང་བགྲོད་པ་པོ་ཕྱེ་མ་ལེབ་བྱ་ཁྱུང་
ཉི་མའི་ལམ་ཐ་དད་པར་བྱས་ལ། འཕགས་སེང་ཤནྟི་རད་ཀིར་བུམ་པ་བཅུད་ཀྱིས་ཐ་དད་
པར་བཞག་པ། ཟ་མ་ཏོག་གི་མདོ་ལས། དཔེར་ན་རྫ་མཁན་གྱིས་འཇིམ་པའི་གོང་བུ་གཅིག་
ལ་སྣོད་རྣམ་པ་སྣ་ཚོགས་བྱས་ཏེ་སྣོད་ཐམས་ཅད་སོ་གཅིག་ཏུ་བཏང་ན། དེ་ཁ་ཅིག་ནི་འབྲུ་
མར་དང་མར་གྱི་སྣོད་དུ་གྱུར་ནས་ཡང་དག་མཐའ་གཅིག་ཡིན་མོད་ཀྱི་ཇི་ལྟར་མངོན་པར་
འདུ་བྱས་པ་བཞིན་དུ་སྣོད་ཀྱི་ཁྱད་པར་དུ་འགྱུར་རོ། །དེ་ལ་སྦྲང་དང་ལི་ཁ་རའི་སྣོད་ཇི་
ལྟ་བ་བཞིན་དུ་བྱང་ཆུབ་སེམས་དཔའ་ཐམས་ཅད་ལ་བལྟའོ། །འབྲུ་མར་དང་མར་གྱི་སྣོད་
ཇི་ལྟ་བ་བཞིན་དུ་ཉན་ཐོས་དང་རང་སངས་རྒྱས་ཐམས་ཅད་ལ་ལྟའོ། །ངན་པ་མི་གཙང་

འགྲེལ་མཆན་སྐབས་དང་པོ། 293 རྣམ་མཁྱེན།
པའི་སྣོད་ཇི་ལྟ་བ་བཞིན་དུ་བྱིས་པ་སོ་སོ་སྐྱེ་བོ་ཐམས་ཅད་ལ་ལྟའོ། །ཞེས་པ་ལྟར་ཡིན་ནོ།།
སྐབས་འདིར་རིགས་ཀྱིས་ཐེག་པ་གསུམ་གྱི་རྒྱུའི་རྟེན་བྱེད་ཚུལ་ལ་གསུམ་གའི་འཛིན་སྟངས་
སུ་བྱས་ནས་དམིགས་པ་ལ་བྱས་པ་ཐལ་འགྱུར་བ་ལྟར་འཕགས་སེང་གིས་ཀྱང་བཞེད་དེ། རྣམ་
བཤད་ལས། སློབ་དཔོན་འཕགས་པ་གྲོལ་སྡེས་སྐབས་འདིར་ཉན་རང་ལ་ཆོས་ཀྱི་བདག་
མེད་རྟོགས་པ་ཡོད་པའི་རྣམ་བཞག་ཀྱང་མཛད་དེ། ནས། རྟེན་ནི་འདིར་དམིགས་པ་དང་།
རྟེན་ཅན་ནི་དམིགས་བྱེད་ཡིན་ལ། དམིགས་བྱེད་ལ་ཉན་རང་གི་ཐེག་པ་གཉིས་ཀྱང་ཡོད་
ཅིང༌། ཞེས་དང། འགྲེལ་བ་མཛད་པ་འདིས་ཀྱང་སྐབས་འདིར་འཕགས་པ་དང་མཐུན་
པར་མཛད་དེ། ཞེས་དང་། དབུ་མ་ཐལ་འགྱུར་བ་བཞེད་པ་ལྟར་ཉན་ཐོས་ཀྱི་མཐོང་ལམ་
ཐོབ་པ་ལ་ཡང་ངེས་པར་སྟོང་ཉིད་མངོན་སུམ་དུ་རྟོགས་པ་དགོས་པ་ལྟར་མི་བཞེད་ཀྱང་།
ཉན་ཐོས་འཕགས་པས་ཀྱང་སྟོང་བ་ཉིད་ཀྱི་དོན་མངོན་སུམ་དུ་རྟོགས་པ་ཡོད་པར་བཞེད་པའི་
རང་རྒྱུད་པ་ནི་ཤིན་ཏུ་མང་ངོ་། །ཞེས་དང༌། རྣམ་བཤད་དགོངས་པ་རབ་གསལ་ལས།
རང་རྒྱུད་པ་དེ་དག་གིས་ཉན་རང་གི་ལམ་དེ་ལྟར་སྒོམ་པ་ལ་ཆོས་ཀྱི་བདག་འཛིན་མངོན་
གྱུར་རེ་ཞིག་སྤངས་པ་འོང་ཡང་ཚོགས་མཐའ་ཡས་པའི་གྲོགས་མེད་པར་བདེན་འཛིན་གཉིས་
པོ་གང་གི་ཡང་ས་བོན་སྤངས་པ་མི་འོང་ཞེས་བཞེད་དགོས་པས། ཤེས་སྒྲིབ་མངོན་གྱུར་
བ་རེ་ཞིག་སྤངས་པ་ཉན་རང་ལ་སྲིད་ཀྱང་། ས་བོན་སྤངས་པ་མི་སྲིད་པར་སྨྲ་དགོས་སོ།།
ཞེས་པ་ལྟར་སྟོང་ཉིད་མངོན་སུམ་དུ་རྟོགས་ཀྱང་མཐོང་སྤང་བདེན་འཛིན་སྤངས་མི་ཐུབ་
པ་གྲོགས་ཐབས་ཤེས་ཁྱད་པར་ཅན་ཚོགས་གཉིས་མེད་པས་ཡིན་ཟེར་དགོས་སོ། །འོ་ན་རྟོགས་
སྣང་ལས་ཇི་ལྟར་ཉན་ཐོས་ཀྱི་ཐེག་པ་ལ་སོགས་པའི་རྟོགས་པ་གང་ཟག་གི་བདག་མེད་ཙམ་
དང་། བདག་མེད་ཕྱེད་དང་གཉིས་དང༌། འཛིན་པ་ཆོས་གྱི་བདག་མེད་རྟོགས་པའི་རིམ་
གྱིས་གང་ཟག་གང་ལ་རྟོགས་པ་དེ་དག་གང་ལ་དམིགས་པ་དེ་བཞིན་དུ། ཞེས་པ་ལྟར། འགྲེལ་
བའི་ཟིན་བྲིས་ལས། རང་རྒྱུད་པའི་ལུགས་ལ་སེམས་བདེན་སྟོང་དེ་སྐྱོན་སྤོང་བ་དང་ཡོན་

འགྲེལ་མཆན་སྐབས་དང་པོ། 294 རྣམ་མཁྱེན།
ཏན་གྱི་གཞིར་ཡོད་པའི་སྟོབས་ཀྱིས་དེ་གཞིའམ་རྟེན་དུ་བྱས་ནས་ཉན་ཐོས་ཀྱིས་གང་ཟག་
གི་བདག་མེད་དང་། རང་རྒྱལ་གྱི་གཟུང་འཛིན་གཉིས་མེད་དང་། བྱང་སེམས་ཀྱིས་བདེན་
སྟོང་ལ་དམིགས་ཏེ་བསྒོམས་པས་ཉོན་སྒྲིབ་སྤོང་བའམ་རང་རང་གི་བྱང་ཆུབ་ཐོབ་པ་ལ་ཁྱད་
པར་མེད་པས་རིགས་གསུམ་དབྱེ་བ་མི་རུང་། ཞེས་རྩོད་པར་བཤད་པ་ཅི་ཞེ་ན། དེ་ནི་ཞི་
འཚོ་སོགས་ཉན་རང་ལ་སྟོང་ཉིད་མངོན་སུམ་དུ་རྟོགས་པ་མེད་པར་འདོད་པའི་ལུགས་ཡིན་
ཞེས་ན་ཨེ་ཆོག་དཔྱད།
སྒྲུབ་པའི་དམིགས་པ་བཤད་པ།
གཉིས་པ་སྒྲུབ་པའི་དམིགས་པ་ལ་གསུམ། དང་པོ་མཚམས་སྦྱར་བ་ནི། སྔར་རྟོགས་
པ་ཡི་ནི་ཞེས་སོགས་ཇི་》སྐད་བཤད་པའི་སྒྲུབ་པའི་རྟེན་བྱང་སེམས་ཀྱི་དམིགས་པ། གསེར་
ཕྲེང་དང་། རྣམ་བཤད་ལྟར་ན་རྟེན་ཆོས་སྒྲུབ་པའི་དམིགས་པ་གང་ཡིན་ཞེ་ན། དེའི་ལན་
དུ་དམིགས་པ་སྟེ། གཉིས་པ་རྩ་བ་ནི། སྒྲུབ་པའི་དམིགས་པ་ཆོས་རྣམས་ཐམས་ཅད་
དེ༑ ཞེས་པས་དམིགས་པ་མདོར་བསྟན་ལ། མདོ་ནི་རིགས་ཀྱི་དོན་བསྡུར་ཆོས་ཐམས་
ཅད་བདེན་མེད་དུ་རྟོགས་པར་གསུངས་པས། རབ་འབྱོར་གྱིས་གསོལ་བ། བཅོམ་ལྡན་
འདས་ཆོས་ཐམས་ཅད་ནི་གང་ལགས། ནས། ཆོས་ཐམས་ཅད་པོ་དེ་དག་ཉིད་དོ། །ཞེས་
དམིགས་པ་བཅུ་གཅིག་གི་གྲངས་ཙམ་གསུངས་ནས་དེ་དག་བདེན་མེད་ལ་བསླབ་ཅེས་པའོ།།
འདིར་ཁ་ན་མ་ཐོ་བ་དང་བཅས་མ་བཅས་གཉིས་ཡོད་ཀྱང་རྒྱས་བཤད་དུ་མེད་པས་མ་བགྲངས་
སོ༑ ༑དམིགས་པ་དེ་ཡང་སླར་ཅུང་ཟད་རྒྱས་པར་བཤད་ན། རང་འབྲས་ཡིད་འོང་འབྱིན་
པའི་ཆ་ནས་བླང་བྱའམ་ལུང་དུ་བསྟན་པར་བཞག་པའི་དགེ་བ་དང༌། ལ་སོགས་པས་བསྡུས་
པ་རང་འབྲས་ཡིད་མི་འོང་འབྱིན་པའི་ཆ་ནས་དོར་བྱའམ་ལུང་དུ་བསྟན་པར་བཞག་པའི་
མི་དགེ་བ་དང༌། རང་འབྲས་ལ་ལྟོས་ནས་དགེ་མི་དགེ་གང་དུ་ཡང་ལུང་མ་བསྟན་པར་བཏང་

རྣམ་མཁྱེན།འགྲེལ་མཆན་སྐབས་དང་པོ། 295
སྙོམས་སུ་བཞག་པའི་ལུང་མ་བསྟན་གསུམ་ཡིན་ལ། རྗེ་བཙུན་པ་དང་བསོད་གྲགས་པས་
རྣམ་སྨིན་ལ་སྦྱར་ཀྱང་སྒོ་མང་ཡིག་ཆར་རང་འབྲས་ལ་སྦྱར་བ་མངོན་པ་གོང་འོག་དང་མཐུན་
པར་གཞན་དུ་བཤད་ཟིན་ཏོ། །མདོ་ནི། གསོལ་བ། བཅོམ་ལྡན་འདས། འཇིག་རྟེན་པའི་
དགེ་བའི་ཆོས་གང་ལགས། ནས། ལུང་མ་བསྟན་པའི་ཆོས་སུ་ཤེས་པར་བྱའོ། །ཞེས་
པའོ། །སླར་ཡང་ཤིན་ཏུ་རྒྱས་པར་དབྱེ་བ་ནི། འཇིག་རྟེན་པ་ཡི་རྟོགས་པ་སྟེ་ལམ་སོ་
སྐྱེའི་རྒྱུད་ལ་འབྱུང་བའི་ཆོས་དང༌། མདོ་ནི། གསོལ་བ། ནས། འཇིག་རྟེན་པའི་ཆོས་
ཞེས་བྱའོ། །ཞེས་པའོ། །དམིགས་པའི་ཆོས་གང་དག་འཇིག་རྟེན་འདས་པའི་ལམ་འཕགས་
པའི་རྒྱུད་ལ་འབྱུང་བར་འདོད་པ་རྣམས་དང༌། མདོ་ནི། གསོལ་བ། ནས། འཇིག་རྟེན་
ལས་འདས་པའི་ཆོས་ཞེས་བྱའོ། །ཞེས་པའོ། །ཟག་པའི་གཉེན་པོ་མི་བྱེད་པའི་ཟག་བཅས་
དང་། དེའི་གཉེན་པོ་བྱེད་པའི་ཟག་པ་མེད་པའི་ཆོས་དང༌། དེ་གཉིས་ཀྱི་མདོ་ནི། གསོལ་
བ༑ ནས། ཟག་པ་མེད་པའི་ཆོས་ཞེས་བྱའོ། །ཞེས་པའོ། །དམིགས་པའི་ཆོས་གང་དག་
རྒྱུ་དང་རྐྱེན་གྱིས་འདུས་བྱས་པ་དང༌། དེས་འདུས་མ་བྱས་པ་དང༌། དེ་གཉིས་ཀྱི་མདོ་
ནི༑ གསོལ་བ། ནས། འདུས་མ་བྱས་ཀྱི་ཆོས་ཞེས་བྱའོ། །ཞེས་པའོ། །སློབ་མ་ཉན་
ཐོས་སོགས་དང་ཐུན་མོང་བའི་ཆོས་རྣམས་དང༌། གང་དག་ཐུབ་པ་སངས་རྒྱས་ཁོ་ནའི་
ཐུན་མོང་མིན་པའི་ཆོས་སོ། །དེ་གཉིས་ཀྱི་མདོ་ནི། གསོལ་བ། ནས། ཐུན་མོང་མ་
ཡིན་པའི་ཆོས་ཞེས་བྱའོ། །ཞེས་པ་ཡིན་ལ། དེའི་འོག་ཏུ་དེ་ལ་བྱང་ཆེན། ནས། ཁོང་དུ་
ཆུད་པར་བྱའོ། །ཞེས་པས་ཐེག་ཆེན་སྒྲུབ་པའི་དམིགས་པའམ་ཤེས་པར་བྱ་རྒྱུའི་གཙོ་བོ་
ཆོས་དེ་དག་བདེན་པར་མེད་པ་ཡིན་ཞེས་དོན་བསྡུས་ལ། བརྒྱད་སྟོང་བར། རབ་འབྱོར།
བྱང་ཆེན། ནས། སེམས་དཔའ་ཆེན་པོ་ཞེས་བྱའོ། །ཞེས་པ་ཡང་དེ་དང་འདྲའོ། །དེ་
ལས་འཕྲོས་ཏེ། ཉི་སྣང་ལས། གང་དག་ཆོས་ཀྱི་དབྱིངས་ཉིད་དམིགས་པ་ཡིན་ནོ་སྙམ་
དུ་སེམས་པ། ཞེས་སོགས་ཀྱི་དོན་རྒྱན་སྣང་ལས། གང་ཡང་ཆོས་ཀྱི་དབྱིངས་རྟག་ཏུ། །ཞེས་

འགྲེལ་མཆན་སྐབས་དང་པོ། 296 རྣམ་མཁྱེན།
པ་ནས། རྣམ་པར་དག་པ་ཡིན་ནོ། །ཞེས་པའི་དོན། རྣམ་བཤད་དུ་བུ་དང་རེད་མདའ་བ་
སོགས་ཀྱིས་བཤད་པ་མི་འཐད་པ་དང༌། རང་ལུགས་བཞག་པ་གཉིས་བྱས་པའི། དང་པོ་
ནི༑ རྗེས་ཐོབ་ཏུ་གཞན་དབང་སྒྱུ་མ་ལྟ་བུ་དང༌། མཉམ་གཞག་ཏུ་གཟུང་འཛིན་གཉིས་
སུ་མེད་པའི་ཡེ་ཤེས་ཁོ་ན་རྟོགས་པར་འདོད་པ་དབུ་མ་བས་འགོག་པ་ཡིན་ཟེར་བ་མི་འཐད་
དེ༑ དེ་ལྟར་ན་གཞན་དབང་ལ་དམིགས་ནས་དེ་གཟུང་འཛིན་རྫས་གཞན་གྱིས་སྟོང་བར་
མཉམ་བཞག་གིས་མ་གཟིགས་པར། གཉིས་མེད་ཀྱི་ཡེ་ཤེས་ཉིད་དམིགས་རྣམ་གཉིས་ཀར་
འདོད་དགོས་ལ། དེ་ལྟར་འདོད་པའི་སེམས་ཙམ་པའི་ཤིང་རྟ་ཆེན་པོ་སུ་ཡང་མེད་པའི་ཕྱིར་
ཏེ༑ ཐོགས་མེད་སྐུ་མཆེད་ཀྱིས་གཞུང་ལས་མཉམ་གཞག་ཟག་མེད་ཀྱི་དུས་སུ་ཡེ་ཤེས་ཀྱི་
སྣང་བ་ནུབ་པར་གསུངས་ཤིང་། ཕྱོགས་གླང་ཡབ་སྲས་ཀྱི་སྡེ་བདུན་སོགས་སུ་སྤོང་གཉེན་
གཉིས་དམིགས་པ་གཅིག་ལ་དམིགས་ནས་འཛིན་སྟངས་དངོས་འགལ་དགོས་པར་ལན་དུ་
མར་གསུངས་པས། གཞི་གཞན་དབང་སོགས་ལོག་པར་འཛིན་པའི་གཉེན་པོས་གཞན་དབང་
སོགས་ལ་དམིགས་དགོས་པའི་ཕྱིར། གཞན་ཡང་ཁྱོད་ལྟར་ན་གཞན་དབང་ཕྱི་དོན་གྱིས་
སྟོང་བར་མངོན་སུམ་དུ་རྟོགས་པའི་སོ་སྐྱེ་ཡོད་པར་ཐལ། དེ་ཡོད་པ་གང་ཞིག འཕགས་
པའི་མཉམ་གཞག་གིས་མ་གཟིགས་པའི་ཕྱིར། ཞེས་པར། ཁོ་ན་རེ། རིགས་ཤེས་རྟོག་
བཅས་ཀྱི་ངོན་ཁྱད་གཞི་ཁྱད་ཆོས་གཉིས་སྣང་མོད། ཟག་མེད་ཡེ་ཤེས་ཀྱི་ངོར་གཞན་དབང་
མི་སྣང་བས། དེ་སྣང་བ་ལྟར་མ་གྲུབ་པ་མངོན་སུམ་དུ་མ་རྟོགས་ཤིང༌། དེ་བཞིན་ཉིད་
འབའ་ཞིག་དམིགས་པ་ཡིན་ཟེར་བར། འོ་ན་དབུ་མ་བའི་ལུགས་ལ་ཡང་མྱུ་གུ་བདེན་མེད་
རྟོགས་པའི་ཟག་མེད་ཡེ་ཤེས་ལ་མྱུ་གུ་སྣང་བའམ་ཡང་ན་མྱུ་གུ་བདེན་མེད་མ་རྟོགས་པར་
བདེན་སྟོང་ཙམ་རྟོགས་པར་ཐལ་ལོ། །ཞེས་སེམས་ཙམ་གྱི་འདོད་པ་བཤད་པ་བཀག་ཅིང་།
དེའི་ལན་དུ་ཁོ་ན་རེ། དབུ་མ་བས་མཉམ་བཞག་གི་ངོར་ཆོས་ཅན་སྣང་བས་མཉམ་ག་ཞག་
སྣང་བཅས་སུ་འདོད་ལ། སེམས་ཙམ་པས་སྣང་མེད་དུ་འདོད་པས་མི་མཚུངས་སོ། ་ཟེར་

འགྲེལ་མཆན་སྐབས་དང་པོ། 297 རྣམ་མཁྱེན།
བར་དོན་དམ་ཟག་མེད་ཡེ་ཤེས་ལ་ཆོས་ཅན་གཉིས་སྣང་ནུབ་པའི་ཚུལ་གྱིས་སྣང་ན་དོན་དམ་
བདེན་པར་ཐལ་ལ། གཉིས་སུ་སྣང་ན་ཡེ་ཤེས་རང་ཉིད་རང་དང་ཐ་དད་དུ་འགྱུར་བ་དང་།
མཐོང་ལམ་ཟག་མེད་ལྟ་བུ་ལ་སྡུག་བདེན་གཉིས་སུ་སྣང་ཞིང༌། དེའི་སྟོང་ཉིད་གཉིས་སྣང་
ནུབ་པའི་ཚུལ་གྱིས་སྣང་ན་མཉམ་རྗེས་ངོ་བོ་གཅིག་པར་ཐལ་བ་དང་ཆོས་ཅན་དོན་དམ་བདེན་
པར་ཐལ་བས། དེ་ལྟར་འདོད་པར་ཐལ་རང་སུ་ཡང་མེད་ཅེས་བཀག་གོ །རང་ལུགས་
ལ༑ རྒྱན་སྣང་གི་དོན་སེམས་ཙམ་པས་གཞི་གཞན་དབང་བདེན་པར་གྲུབ་པ་ལ་དམིགས་
ནས་གཉིས་མེད་ཡེ་ཤེས་ཀྱིས་ཆོས་དབྱིངས་རྟག་ཏུ་བདེན་པར་གྲུབ་པ་རྟོགས་པར་འདོད་པ་
ལ༑ དབུ་མ་བས་རྗེས་ཐོབ་ཏུ་གཞན་དབང་ཕྱི་དོན་དུ་སྣང་བ་ཇེ་ཆུང་དུ་འགྲོ་བ་དང་། མཉམ་
བཞག་ཏུ་སྤང་བྱའི་ས་བོན་ཇེ་དག་ཏུ་སོང་སྟེ་གོང་འཕེལ་དུ་འགྲོ་བ་མེད་པར་ཐལ། དྲི་མ་
ཆོས་ཅན་གྱི་རང་བཞིན་དུ་བདེན་པར་གྲུབ་ལ་ཆོས་ཉིད་རྣམ་དག་ཏུ་བདེན་པར་གྲུབ་པའི་ཕྱིར།
ཞེས་པར། རྣམ་རིག་པས། ཆུ་སོགས་རང་བཞིན་གྱིས་དག་ཀྱང་རྡུལ་སོགས་རིམ་གྱིས་
དག་པ་ཡོད་པ་བཞིན་ཟེར་བར། ཆོས་ཉིད་རྟོགས་པའི་ཡེ་ཤེས་བདེན་པར་གྲུབ་པས་གཞན་
དབང་ཕྱི་དོན་དུ་འཛིན་པའི་བློ་སྤང་དུ་མི་རུང་སྟེ། དེ་གཉིས་བདེན་གྲུབ་ཀྱིས་སོ་སོ་བ་ཡིན་
པའི་ཕྱིར། དེས་ན་མི་མཐུན་ཕྱོགས་སྤང་བ་མེད་པས། རང་བཞིན་གྱིས་དག་པ་ཕྱོགས་
གཅིག་པར་འགྱུར་བས་རྣམ་དག་ཤིན་ཏུ་བ་མེད་པར་ཐལ་ལོ། །ཞེས་པར་དབུ་མ་བ་ཁྱོད་
ཀྱི་ལུགས་ལ་ཡང༌། མདོར། རྣམ་མཁྱེན་གྱི་དམིགས་པ་དངོས་པོ་མེད་པའོ། །ཞེས་གསུངས་
པས། མྱུ་གུ་བདེན་སྟོང་བདེན་པར་གྲུབ་པར་ཐལ། དེ་མཐར་ཐུག་དཔྱོད་པའི་རིགས་ཤེས་
ཀྱི་ངོ་བོར་ཡོད་པའི་ཕྱིར། ཞེ་ན་མ་ཁྱབ་སྟེ། རིགས་ཤེས་དེའི་ངོར་ཡོད་ཀྱང་དེའི་དཔྱད་
བཟོད་དུ་མ་གྲུབ་པའི་ཕྱིར། དེ་རྟོགས་པའི་བློས་ཀུན་རྫོབ་ཏུ་དྲི་མ་རིམ་གྱིས་དག་པ་ཡིན་
ནོ་ཞེས་པ་ཡིན་ནོ། །སྣང་བ་གཉིས་ཀར། དེ་ལྟར་བྱས་ན་རང་བཞིན་གཙོ་བོར་གྱུར་པ་ནི་
རིགས་ཡིན་ལ། ཞེས་སོགས་ཀྱི་རིགས་དང་དམིགས་པ་ཟློས་སྤོང་བྱས་ཚུལ་ནི། རིགས་

འགྲེལ་མཆན་སྐབས་དང་པོ། 298 རྣམ་མཁྱེན།
ཀྱི་སྐབས་སུ་རང་བཞིན་བདེན་སྟོང་ཁྱད་གཞི་དང༌། སྟོང་གཞི་རྣམས་ཆོས་ཅན་གྱི་ཚུལ་
དང་། དམིགས་པའི་སྐབས་སུ་རྣམ་འགྱུར་རམ་སྟོང་གཞི་རྣམས་ཁྱད་གཞི་དང་བདེན་སྟོང་
ཁྱད་ཆོས་སུ་བྱས་ནས་བརྗོད་པས་མི་ཟློས་པར་གསུངས་སོ། །འདི་དག་མདོ་ལས་ཐེག་ཆེན་
སྒྲུབ་པའི་དམིགས་པ་བཅུ་གཅིག་ལ་དམིགས་ཚུལ་གསུངས་པའི་དོན་དབུ་སེམས་ཀྱིས་བཀྲལ་
ཚུལ་ཡིན་ནོ། །གསུམ་པ་འགྲེལ་བ་ལ། སྤྱིར་བསྟན་པ་དང༌། སོ་སོར་བཤད་པ་དང༌།
དམིགས་པ་བཅུ་གཅིག་ལ་རིམ་གྱིས་དམིགས་པར་བསྟན་པ་གསུམ། དང་པོ་ནི། ཞེས་
བྱ་བ་གསུངས་ཏེ། བྱང་སེམས་རྣམས་དུས་རེ་ཤིག་དམིགས་པ་བཅུ་གཅིག་གི་དང་པོར་
དབྱེ་བ་སྤྱིར་རམ་བསྡུས་ཏེ་དགེ་བ་དང༌། མི་དགེ་བ་དང། ལུང་དུ་མ་བསྟན་པ་སྟེ་
གསུམ་དང༌། དེ་དག་གི་མཚན་གཞི་གོ་རིམ་བཞིན་དུ་དགེ་སྦྱོང་གི་ཚུལ་ཉན་ཐོས་ཀྱི་
བར་ཆད་མེད་ལམ་ཉིད་དང༌། དགེ་སྦྱོང་གི་ཚུལ་དངོས་སུ་གསུངས་པ་དགེ་བའི་གཙོ་བོ་
ཡིན་པས་ཡིན་ནམ་དཔྱད་ལ། གསེར་ཕྲེང་ལས། སོགས་པས་ཚུལ་ཁྲིམས་དང་ཞེས་པ་
བུ་ཉ་སོགས་ལྟར་ཡིན། མདོ་ལྟར་ཕར་ཤེས་པ་སོགས་དགེ་བ་ཐམས་ཅད་གཟུང་ངོ་། །སྲོག་
གཅོད་པ་ལ་སོགས་པས་ལས་ལམ་ལྷག་མ་དགུ་སོགས་མི་དགེ་བ་ཐམས་ཅད་དང་། ལུང་
དུ་མ་བསྟན་པའི་ལུས་ཀྱི་ལས་ལ་སོགས་པས་ངག་གི་ལས་ལུང་མ་བསྟན་སོགས་ལུང་མ་
བསྟན་ཐམས་ཅད་བསྡུས་པའོ། །གསེར་གླིང་བས་ཉན་ཐོས་སོགས་དང་ཐུན་མོང་བས་སྤྱིར་
ཞེས་པ་གསེར་ཕྲེང་དུ་རང་ལུགས་མ་བྱས་ལ། མཐའི་སོགས་སྒྲ་མ་གཏོགས་བར་བ་ལ་སོགས་
སྒྲ་མེད་པ་དག་པར་གསུངས་སོ། །གཉིས་པ་ནི། ཆོས་གསུམ་སྤྱིར་རྟོགས་པ་དེའི་འོག་
ཏུ་གསུམ་པོ་དེ་དག་ཉིད་ལ་དབྱེ་གཞིར་བྱས་ནས། འཇིག་རྟེན་པ་ལ་སོགས་པས་འཇིག་
རྟེན་ལས་འདས་པ་སོགས་ཀྱི་རྣམ་པ་གཉིས་པོའི་དབྱེ་བ་ཟུང་བཞིར་ཕྱེ་བ་ཉིད་ཀྱིས་དམིགས་
པ་ལྷག་མ་བརྒྱད་པོ་རྣམས་ཏེ། རྩ་བའི་གྲངས་བཞིན་དུ་རིགས་བྱིན་གྱིས་ལུང་མ་བསྟན་
དོར་བའི་ལྷག་མ་དགེ་མི་དགེ་རྣམ་པ་གཉིས་པོ་རེ་རེ་ལ་འཇིག་རྟེན་ལས་འདས་མ་འདས་ཟག་

འགྲེལ་མཆན་སྐབས་དང་པོ། 299 རྣམ་མཁྱེན།
པ་དང་བཅས་མ་བཅས་བཞི་ཉིད་ཅེས་པ་འགྲེལ་བའི་དོན་མིན་པར་གསེར་ཕྲེང་གསུངས་ལ།
རྒྱན་སྣང་ལས། དེ་ནས་ཡང་བླང་བར་བྱ་བ་བཟུང་སྟེ། ཞེས་སོགས་ལྟར་དགེ་བའམ་ལམ་
ལ་འཇིག་རྟེན་ལས་འདས་མ་འདས་གཉིས་དང༌། ལམ་དེའི་མི་མཐུན་ཕྱོགས་སྤོང་བའི་ཆེད་
དུ་ཟག་པ་ཡོད་མེད་དང༌། ཟག་མེད་དེ་ལ་རྒྱུའི་ལམ་བདེན་ཀུན་རྫོབ་ཏུ་འདུས་བྱས་དང་།
འབྲས་བུའི་ཆ་འགོག་བདེན་དོན་དམ་པར་འདུས་མ་བྱས་པ་དང༌། འབྲས་བུ་འགོག་བདེན་
གྱིས་རབ་ཏུ་ཕྱེ་བ་འཕགས་པའི་ཡོན་ཏན་གྱིས་ཐ་མ་གཉིས་ཕྱེ་བར་གསུངས་པ་ལྟར་རྣམ་བཤད་
དུ་གསུངས་སོ། །བྱིས་པའི་སྐྱེ་བོ་ཐམས་ཅད་ཀྱི་རྒྱུད་དང་འབྲེལ་བའི་འཇིག་རྟེན་པའི་
ལམ་གྱིས་བསྡུས་པའི་ཕུང་པོ་ལྔ་དང༌། འཕགས་པའི་སྐྱེ་བོ་ཐམས་ཅད་ཀྱི་རྒྱུད་ཀྱིས་
བསྡུས་པའི་ཟག་མེད་ཀྱི་བསམ་གཏན་བཞི་དང༌། སྤྱིར་ཞི་རགས་དང་བདེན་པའི་རྣམ་
ཅན་དང་སྣང་བཅས་སྣང་མེད་དང་བདེན་པ་མཐོང་མ་མཐོང་བའི་རྒྱུད་ཀྱི་དབང་དུ་བྱས་
པ་ལས་ཕྱི་མ་ཡིན་པར་གསེར་ཕྲེང་ལས་གསུངས་སོ། །ཟག་བཅས་ནི། གང་ཟག་གི་བདག་
ཏུ་ལྟ་བའི་གཉེན་པོ་བྱེད་ནུས་པ་མ་ཡིན་བའི་ཉེ་བར་ལེན་པའི་ཕུང་པོ་ལྔ་ཚད་མེད་གཟུགས་
མེད་མངོན་ཤེས་ལྔ་རྣམས་དང༌། ཟག་མེད་ནི། གང་ཟག་གི་བདག་དེར་སྟ་བས་གཉེན་
པོ་དྲན་པ་ཉེ་བར་བཞག་པ་བཞི་སོགས་འཇིག་རྟེན་ལས་འདས་པ་རྣམས་དང༌། ཟག་བཅས་
ཟག་མེད་ལ་འཇོག་ཚུལ་མང་ཡང་འདིར་ཟག་པའི་གཉེན་པོ་བྱེད་མི་བྱེད་ཀྱིས་འཇོག་པར་
གསེར་ཕྲེང་ལས་གསུངས་ལ། རྣམ་བཤད་དུ། སྤང་བྱའི་ས་བོན་གྱི་གཉེན་པོས་བཞག་གོ།
འདུས་བྱས་ནི། རྒྱུ་དང་རྐྱེན་ལ་རག་ལས་པ་འདོད་པའི་ཁམས་ལ་སོགས་པས་མ་འདྲེས་
པའི་བར་འདུས་བྱས་ཐམས་ཅད་དང༌། འདུས་མ་བྱས་པ་ནི། རྒྱུ་ལ་མི་ལྟོས་པ་དེ་བཞིན་
ཉིད་དང་འདུས་མ་བྱས་གསུམ་དང༌། ཐུན་མོང་བ་ནི། ཐེག་པ་གསུམ་གྱི་འཕགས་པའི་
སྐྱེ་བོ་ཐམས་ཅད་ཏེ་གསེར་ཕྲེང་ལྟར་ཕལ་ཆེར་ཀྱི་རྒྱུད་ལ་འབྱུང་བའི་བསམ་གཏན་བཞི་
ཚད་མེད་གཟུགས་མེད་མངོན་ཤེས་ལྔ་དང་། ཐུན་མོང་མ་ཡིན་པ་ནི། ཡང་དག་པར་

འགྲེལ་མཆན་སྐབས་དང་པོ། 300 རྣམ་མཁྱེན།
རྫོགས་པའི་སངས་རྒྱས་ཀྱི་རྒྱུད་ལ་འབྱུང་བའི་ཆོས་ཅན་ཞེས་པས་སངས་རྒྱས་ཀྱི་ཡོན་
ཏན་རྣམས་ཀྱི་རྟེན་དང་། གཙོ་བོ་ཡིན་པས་འཇོག་ཚུལ་གཉིས་གསུངས་པའི་སྔ་མ་ལྟར་ན་
ཡན་ལག་རེ་རེ་བ་ཆོས་དང་། ཕྱི་མ་ལྟར་ན་མི་འཇིགས་པ་སོགས་ཆོས་སུ་བྱའོ། །སྟོབས་
བཅུ་སྟེ་ཐུན་མོང་བ་ལེ་བརྒྱད་མ་དང་མདོར་དེ་དག་ནི་བྱིས་པ་སོ་སོ་སྐྱེ་བོ་རྣམས་དང་ཐུན་
མོང་གི་ཆོས་ཞེས་བྱའོ། །ཞེས་པ་ཞར་བྱུང་ཙམ་དུ་གསེར་ཕྲེང་དུ་གསུངས་ནས། ཐུན་
མོང་གི་དོན་ཉམས་སུ་བླང་བྱའི་ཆོས་དང་རྒྱུད་གཉིས་ལས། ཉི་སྣང་ལས། འདི་དག་ནི་
རྒྱུད་གཞན་ལ་ཡང་འབྱུང་བ། ཞེས་པ་ལྟར། རྒྱུད་ལ་སྦྱར་བས་རང་གི་རིགས་འདྲ་འཕགས་
པ་སློབ་པའི་རྒྱུད་ལ་ཡོད་པའི་དོན་ཡིན་ཏེ། སངས་འཕགས་ཀྱི་རྒྱུད་ལའང་ཡོད་པའི་ཕྱིར་
ཏེ༑ ཐུན་མོང་གི་དོན་ཡོད་པའི་ཕྱིར་དང༌། ཉི་སྣང་དུ་ཡང་སྒྲ་སྨོས་པའི་ཕྱིར། དེ་ལྟ་བུ་
ལ་སོགས་པ། ཞེས་པའི་སོགས་པ་བརྒྱད་ཀ་ལ་སྦྱར་བར་གསེར་གླིང་པའི་བཤད་པ་ལེགས་
པས། འདོད་པའི་ཁམས་ལ་སོགས་པ་ཞེས་པ་མ་དག་པར་གསེར་ཕྲེང་གསུངས་ལ། རྣམ་
བཤད་དང་རྟོགས་སྣང་དུ་སོགས་པ་ཡོད་པའི་བཤད་པ་མཛད་དེ། སོགས་སྒྲས་བསྡུ་རྒྱུའི་
དང་པོ་ལ་སོ་སྐྱེའི་རྒྱུད་ཀྱི་དགེ་བ་དགོས་ལ། གཉིས་པ་ལ་རྣམ་བཤད་དུ་ཟག་མེད་གསུངས་
ལ་མདོར་རྣམ་ཐར་བརྒྱད་དང༌། ཉི་སྣང་དུ། འཕགས་པའི་ལམ་གྱིས་བསྡུས་པས་ན། ཞེས་
གསུངས་པས་འཕགས་ལམ་ཐམས་ཅད་འཇོག་ལ་དང་པོ་ལྔ་གསུངས་པ་དཔྱད། ཟག་བཅས་
རྒྱན་སྣང་དུ་སྤང་བྱར་གསུངས་ཀྱང་གཉེན་པོ་མིན་པ་ཙམ་ལ་བྱའོ། །གསུམ་པ་ནི་སྔར་
བཤད་པ་དེ་ལྟ་བུ་ལ་སོགས་པ་ཆོས་ཐམས་ཅད་བཤད་པའི་རིམ་པ་ཇི་ལྟ་བ་བཞིན་དུ་
རྟོགས་པའི་ཚུལ། དང་པོ་བླང་དོར་དང་བཏང་སྙོམས་བྱ་བའི་གཞི་གསུམ་དང༌། དེའི་
དང་པོ་ལ་དང་པོར་དང་ཕྱི་མའི་བླང་བྱ་གཉིས་དང་། དེ་གཉིས་ཀྱི་སྒྲུབ་བྱེད་དམ། ཡང་
ན་ཕྱི་མའི་སྤང་བྱ་དང་ངོ་བོ་གཉིས་དང༌། ཟག་མེད་ཀྱི་དམིགས་པ་བདེན་གཉིས་དང་་དེའི་
འདུས་མ་བྱས་ལ་དམིགས་པའི་འབྲས་བུ་གཉིས་གང་ཡིན་སྙམ་དུ་རིམ་གྱིས་དམིགས་པས་

འགྲེལ་མཆན་སྐབས་དང་པོ། 301 རྣམ་མཁྱེན།
ན༑ དམིགས་པ་རྣམ་པ་བཅུ་གཅིག་གོ །ཚིག་གསལ་དུ་རིམ་གྱིས་དམིགས་པའི་དོན།
ལས་དང་པོ་བས་ཞེན་བཅས་དང་ཕྱི་མ་རྣམས་ཀྱིས་ཞེན་མེད་དུ་དམིགས་ཞེས་པ་རང་ལུགས་
བྱས་པ་མི་འཐད་ལ། གཞན་ལུགས་རིམ་གྱིས་དམིགས་པ་འཐད་དོ། །རྟོགས་སྣང་དུ་འདི་
རྩ་བའི་རྐང་བ་དང་པོའི་འགྲེལ་བ་ཡིན་པས་བུ་སོགས་དོན་བསྡུད་བྱས་པ་མི་འཐད་གསུངས་སོ། །
སྒྲུབ་པའི་ཆེད་དུ་བྱ་བ་བཤད་པ།
གསུམ་པ་ཆེད་དུ་བྱ་བ་ལ་གསུམ། དང་པོ་མཚམས་སྦྱར་བ་ནི། དམིགས་པ་དེ་
ལྟ་བུ་ལ་དམིགས་ནས་སྒྲུབ་པའི་འབྲས་བུ་ཆེད་དུ་བྱ་བ་གང་ཡིན་ཞེ་ན། དེ་བསྟན་པའི་
ཕྱིར་ཆེད་དུ་བྱ་བ། མདོ་འགྲེལ་ནི། སྔར་རིགས་དང་དམིགས་པའི་སྐབས་སུ་བྱང་ཆེན་
གྱི་དོན་བཤད་ནས། སེམས་དཔའ་ཆེན་པོའི་དོན་དྲིས་པའི་ལན་དུ། བཅོམ་ལྡན་འདས་
དང་ཤཱ་རིའི་བུ་དང་རབ་འབྱོར་གསུམ་གྱིས་རིམ་བཞིན་ཆེན་པོ་གསུམ་དང༌། གང་བོས་
སྒྲུབ་པ་དང་པོ་གཉིས་གསུངས་སོ། །གཉིས་པ་རྩ་བ་ནི་གསེར་ཕྲེང་དུ། རང་ལས་སངས་
རྒྱས་འབྱུང་བའི་བྱང་སེམས་དག་གི་ཆེད་དུ་བྱ་བ་སེམས་ཅན་གྱི་མཆོག་ཉིད་དེ། སེམས་
ཆེན་པོ་རྡོ་རྗེ་ལྟ་བུའི་སེམས་སོགས་དང༌། སྤོང་བ་ཆེན་པོ་ལྟ་བ་རྣམས་སྤང་བའི་དོན་དུ་ཆོས་
རབ་ཏུ་སྟོན་པ་དང་རྟོགས་པ་ཆེན་པོ་སེམས་བསྐྱེད་སོགས་ལ་བདེན་ཞེན་སྤང་བ་གསུམ་གྱིས་
བསྒྲུབ་ཅེས་ཆེན་པོ་གསུམ་བྱང་སེམས་དང༌། མཆོག་ཉིད་ཆེན་པོ་སངས་རྒྱས་ལ་བཞག་
སྟེ༑ དག་ལྡན་དང་ཟླ་འོད་ལྟར་བཀྲལ་བ་ནི་བུ་ཉ་ལྟར་ཡིན་ལ། དེ་ཡང་ཉ་ཊཱིཀ་ལས། འདིར་
བཤད་ཆེད་དུ་བྱ་བ་ནི་ཆེན་པོ་གསུམ་གྱིས་བསྒྲུབ་བྱ་ཡིན་ཞིང་། ནས། ཆེན་པོ་གསུམ་
སློབ་ལམ་ནའང་ཡོད་ཅིང་། ཁ་ཅིག་དེ་ཡོད་པས་ཆེད་དུ་བྱ་བ་སློབ་ལམ་ན་ཡོད་ཅེས་གསུངས་
པ་ནི། ཆེན་པོ་གསུམ་དང་ཆེད་དུ་བྱ་བའི་ཁྱད་མ་ཕྱེད་པར་སྣང་ཞིང་། ཁ་ཅིག་ཁྱད་མེད་
དུ་བྱས་ནས་སངས་རྒྱས་ས་ཁོ་ནར་སྦྱོར་བའང་མདོ་མ་མཐོང་བར་ཟད་དོ། །ཞེས་གསུངས་

འགྲེལ་མཆན་སྐབས་དང་པོ། 302 རྣམ་མཁྱེན།
པས་ཡིན་ནོ། །རྟོགས་སྣང་དུ། འདི་དག་རེ་རེ་ལ་ཡང་གནས་སྐབས་དང་མཐར་ཐུག་གཉིས་
གཉིས་ཕྱེ་ནས་དང་པོ་ཐེག་ཆེན་ཚོགས་ལམ་ནས་ཡོད་ཅིང༌། ཞེས་པ། ཐེག་ཆེན་སྒྲུབ་པ་
ཉམས་སུ་ལེན་པའི་དགོས་པ་ཙམ་ལ་བྱེད་པ་གོང་གི་མཚན་ཉིད་ཀྱིས་ཤེས་སོ། ་༼ག༽དེ་
གང་ན། སེམས་ཅན་ཀུན་མཆོག་ཉིད་དུ་བྱེད་པའི་སེམས་ཆེན་པོ་དང༌། སྤོང་བ་ཆེན་
པོ་དང༌། རྟོགས་པ་ཆེན་པོ་དང༌། གསུམ་པོ་ཉམས་སུ་ལེན་པ་ལ་འཇུག་པས་སེམས་
དཔའ་ཆེན་པའོ། །༼ཁ༽གང་གི་སྒོ་ནས་ཤེས་ན། ཆེན་པོ་གསུམ་གྱིས་སོ། །༼ ཀ༽
རང་སངས་རྒྱས་སུ་འབྱུང་བར་འགྱུར་བའི་བྱང་སེམས་དག་གི་ཆེད་དུ་བྱ་བ་འདི་ཡིན་པར་
ཤེས་པར་བྱ་སྟེ། ༼ང༽མདོ་ནི། དེ་ནས་ཚེ་ལྡན་རབ་འབྱོར་གྱི། ནས། དེའི་ཕྱིར་སེམས་
དཔའ་ཆེན་པོ་ཞེས་བྱའོ། །ཞེས་པས་སེམས་དཔའ་ཆེན་པོའ མ་མཆོག་ཉིད་ཆེན་པོ་བསྟན་
ལ༑ དེ་སྐབས་ཀྱི་ཕུང་བོ་ནི་སེམས་ཅན་སྤྱི་དང༌། སྡེ་ནི་རིགས་དང་བརྒྱད་པ་སོགས་སྡེ་
ཚན་དང་། ཆེན་པོ་ནི་གཅིག་ཀྱང་ཐོག་མེད་ནས་འོངས་པས་དཔག་ཏུ་མེད་པར་བཤད་དོ།།
དེ་ལ་ཁ་ཅིག་ཆེན་པོ་འདི་མཆོག་ཉིད་ལ་བྱེད་ན་མདོར་མི་གསལ་ལ། དེར་བྱེད་ཆོས་ལ་
བྱས་ན་སྔར་དོན་བདུན་ཅུར་ས་མཚམས་བཞག་པ་དང་འགལ་ལ། འདི་སེམས་དཔའ་ཆེན་
པོར་འཇོག་པའི་རྒྱུ་མཚན་ཡིན་པས་སངས་རྒྱས་སར་མི་འཐད་ཅེས་པས། ལན་དུ་སྣང་བ་
གཉིས་ལས། མ་རྒྱལ་བ་ལས་རྒྱལ་བའི་ཆེད་དུ་བྱ་བ་དང་མཐུན་པར། ཞེས་པ་ལྟར། གཡུལ་
དུ་འཇུག་པ་ན་གཡུལ་ལས་རྒྱལ་བ་ཆེད་དུ་བྱ་བར་འདོད་ཀྱི་རྒྱལ་བྱེད་ཀྱི་ཐབས་ཙམ་དོན་
གཉེར་བྱར་མི་འདོད་པ་བཞིན་དུ། རྡོ་རྗེ་ལྟ་བུའི་སེམས་སོགས་དྲུག་སེམས་ཆེན་པོར་སྒྲུབ་
བྱེད་དང་། སེམས་དཔའ་ཆེན་པོར་འཇོག་པའི་རྒྱུ་མཚན་ཡིན་གྱི། ཆེད་དུ་བྱ་བར་མི་འདོད་
ལ༑ མདོ་ལས་དེ་བསྟན་པའི་སྒོ་ནས་ཆེད་དུ་བྱ་བ་བསྟན་པ་ཉི་སྣང་དུ་སེམས་དྲུག་བྱེད་ཆོས་
དང་། ཆེན་པོ་དང་པོ་མཆོག་ཉིད་ཆེན་པོ་ཞེས་པ་མདོ་རྩ་འགྲེལ་དང་མཐུན་ཞིང་། སློབ་
དཔོན་གྱིས་ཆེད་དུ་བྱ་བ་ངེས་པར་འབྱུང་ས་བརྒྱད་ཀྱི་དང་པོར་བཤད་པ་དང༌། སྔར་མ་

འགྲེལ་མཆན་སྐབས་དང་པོ། 303 རྣམ་མཁྱེན།
རྒྱལ་བ་ལས་རྒྱལ་བར་བཤད་པས་ཀྱང་ཤེས་སོ། །བྱེད་ཆོས་སེམས་དྲུག་གི་དང་པོ་རྡོ་རྗེ་
ལྟ་བུའི་སེམས་ལ། མདོ་ལས་སེམས་ཅན་གྱི་དོན་དུ་གོ་ཆ་བགོ་བ་སོགས་ཁྱད་ཆོས་མང་བོ་
གསུངས་པ་གསལ་ལ། རླབས་པོ་ཆེའི་སེམས་ནི། སེམས་བསྐྱེད་ཕྱིན་ཆད་ཉོན་མོངས་དང་
ཉན་རང་གི་སེམས་མི་སྐྱེད་པ་དང་། མི་སྒུལ་བའི་སེམས་ནི། སེམས་བསྐྱེད་ཀྱིས་རློམ་པ་
མེད་པའོ། །ཕན་བདེའི་སེམས་ནི། སེམས་ཅན་སྐྱོབ་ཅིང་མི་གཏོང་བར་རློམ་པ་མེད་པའོ།།
ཆོས་ལ་དགའ་བའི་ཡུམ་གྱི་རྣམ་འབྱོར་ལ་བརྩོན་པའི་སེམས་ནི། ཐམས་ཅད་ཀྱི་ཆོས་ཉིད་
ཡང་ཡང་ཡིད་ལ་བྱེད་པའོ། །རྣམ་བྱང་གི་ཆོས་ཐམས་ཅད་ལ་གནས་པའི་སེམས་ནི། སྟོང་
ཉིད་བཅུ་དྲུག་ནས་གོས་པ་མེད་པའི་ཏིང་ངེ་འཛིན་གྱི་བར་ལ་གནས་པའི་སེམས་སོ། །བུ་
ཉ་སོགས་ཀྱིས་སེམས་ཐ་མ་གཉིས་གཅིག་ཏུ་བྱས་ནས་མོས་པའི་སེམས་ཞེས་ལྔར་བྱེད་པ་ལ་
ཤེས་བྱེད་མེད་པར་གསེར་ཕྲེང་ལས་གསུངས་སོ། །སྤོང་བ་ཆེན་པོའི་མདོ་ནི། དེ་ནས་ཚེ་
ལྡན་ཤཱ་བུས། ནས། མི་དམིགས་པའི་ཚུལ་གྱིས་ཆོས་སྟོན་ཏོ། །ཞེས་པས་གང་ཟག་དང་
ཆོས་སུ་ལྟ་བའི་དྲི་མ་སྤངས་པ་སྤང་བ་ཆེན་པོ་དང༌། དེ་དག་སྤོང་བའི་ཕྱིར་མི་དམིགས་
པའི་ཚུལ་གྱིས་ཆོས་སྟོན་པ་སེམས་དཔའ་ཆེན་པོར་འཇོག་པའི་རྒྱུ་མཚན་དུ་ཤཱ་བུས་བཤད་
དོ༑ ༑རྟོགས་པ་ཆེན་པོའི་མདོ་ནི། དེ་ནས་ཚེ་ལྡན་རབ་འབྱོར་གྱིས། ནས། འབྱུང་བ་
མེད་པས་དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་བྱའོ། །ཞེས་པས་བྱང་
ཆུབ་ཀྱི་སེམས་དང༌། མི་མཉམ་པ་དང་མཉམ་པའི་སེམས། ཉན་རང་དང་ཐུན་མོང་མ་
ཡིན་པའི་སེམས། སོགས་ཀྱིས་ཚོགས་ལམ་ནས་སྒོམ་ལམ་གྱི་བར་དུ་ཆོས་ཐམས་ཅད་བདེན་
ཞེན་མེད་པར་རྟོགས་པ་སེམས་ཅན་ཆེན་པོར་འཇོག་པའི་རྒྱུ་མཚན་དུ་རབ་འབྱོར་གྱིས་གསུངས་
སོ༑ ༑བརྒྱད་སྟོང་བར་བསྡུས་པ་ལས་ཕལ་ཆེར་འདྲ་ལ་དང་པོ་ལ་མཆོག་ཉིད་དུ་བྱའོ་སྙམ་
སྟེ༑ ཞེས་པ་ལས་བྱེད་ཆོས་དངོས་སུ་མེད་ལ། གཉིས་པའི་སྐབས་སུ། རྒྱན་སྣང་ལས།
སེམས་ཆེན་པོ་ཡོད་པ་ལ་ནི་སྤོང་བ་ཆེན་པོ་ཉིད་ཡོད་པས། ཞེས་མཚམས་སྦྱར་བར། དང་

འགྲེལ་མཆན་སྐབས་དང་པོ། 304 རྣམ་མཁྱེན།
པོ་ལ་སེམས་ཆེན་པོ་ཟེར་ལ། འཆད་ཉན་སོགས་བླ་མ་ལ་རག་ལས་པས་ན་ངེ་ལ་གནང་བ་
ཞུ་བའི་དོན་དུ་ཤཱ་བུས་བདག་ཀྱང་སྤོབས་ཞེས་ཞུས་པར། བཅོམ་ལྡན་འདས་ཀྱིས་ད་དེའི་
དུས་ལ་བབ་པར་སོགས་ཀྱིས་གནང་བ་ཕྱིན་པར་རྒྱན་སྣང་ལས་གསུངས་སོ། །གསུམ་པའི་
སྐབས་སུ་བྱང་ཆུབ་ཀྱི་སེམས། ཐམས་ཅད་མཁྱེན་པའི་སེམས། ཟག་པ་མེད་པའི་སེམས།
མཉམ་པ་མེད་པའི་སེམས། མི་མཉམ་པ་དང་མཉམ་པའི་སེམས། ཉན་རང་དང་ཐུན་མོང་
མ་ཡིན་པའི་སེམས་དང་དྲུག་གསུངས་པ། རྒྱན་སྣང་དུ་དང་པོ་སྨོན་འཇུག་གི་སེམས་དང་།
གཉིས་པ་མོས་སྤྱོད་དང༌། གསུམ་པ་མ་དག་ས་བདུན། བཞི་བ་དག་ས་གསུམ། ལྔ་བ་
སངས་རྒྱས་ས་དང༌། ཡང་ན་བྱང་ཆུབ་ཀྱི་སེམས་ནི་མ་སྐྱེས་པའི་ངོ་བོ་བྱང་ཆུབ་ཀྱི་རང་
བཞིན་དུ་གྱུར་པའི་སེམས་སོ། །དེ་ཉིད་དུ་རྣལ་འབྱོར་བའི་ཀུན་རྫོབ་ཏུ་མེ་ལོང་ལྟ་བུ་ལ་སོགས་
པའི་ཡེ་ཤེས་དང་འབྲེལ་བས་ལྡོག་པའི་ཆ་འགའ་ཞིག་གིས་ཐམས་ཅད་མཁྱེན་པའི་སེམས་
ལ་སོགས་པ་རྣམ་པ་བཞིར་བཤད་དོ། །ཞེས་ལྔ་ག་ལྡོག་ཆ་ནས་ཕྱེ་བར་བཤད་ལ། དྲུག་
པ་དང་པོ་ལྔའི་སྤྱི་ལ་སྦྱར་རོ། །འགྲེལ་བའི་ཟིན་བྲིས་ལས། སེམས་ཆེན་པོ་གསུངས་པའི་
ཚེ་ཞེས་དང་། བཞི་བ་མཉམ་པའི་སེམས་མ་བགྲངས་པར་དྲུག་པ་བཞི་བར་བྱས་ནས་སེམས་
ལྔ་ཞེས་པ་བྲིས་ནོར་བྱུང་བར་གསལ་ཏེ། རྒྱན་སྣང་དང་དངོས་སུ་འགལ་བའི་ཕྱིར་རོ། །ས་
མཚམས་དེ་ལྟར་བྱས་པའང་བཤད་ཚུལ་དང་པོ་ལྟར་ཡིན་གྱི་མ་ངེས་ཏེ། ལྡོག་ཆས་ཕྱེ་བར་
གསུངས་པའི་ཕྱིར་རོ། །གསུམ་པ་འགྲེལ་བ་ནི། ཞེས་བྱ་བ་གསུངས་སོ། །ལམ་གྱི་
གནས་སྐབས་ཀྱི་རྣམ་པ་ཐམས་ཅད་དུ་ཆོས་བཅུས་མཚོན་པའི་རྣམ་པ་ཐམས་ཅད་མཁྱེན་
པ་ཉིད་ཐོབ་བྱེད་ཡོངས་སུ་ཤེས་པའི་སྒོ་ནས་མ་འོངས་པ་ན་འབྱུང་བར་འགྱུར་བའི་ཕྱིར།
རང་བྱུང་སངས་རྒྱས་སུ་བཏགས་པའི་བྱང་ཆུབ་སེམས་དཔའ་རྣམས་ཉིད་ཀྱི། ༼ག༽
དེ་གསུམ་དོན་དུ་གཉེར་ཏེ། སེམས་ཅན་གྱི་ཕུང་བོ་ཐམས་ཅད་དང་པོ་སེམས་ཅན་གྱི་
སྡེ་ཆེན་པོ་ཀུན་གྱི་མཆོག་ཉིད་ཀྱི་ངོ་བོ་གསེར་ཕྲེང་ལྟར་ན་སངས་རྒྱས་སྤྱིའམ་རྣམ་བཤད་

རྣམ་མཁྱེན།འགྲེལ་མཆན་སྐབས་དང་པོ། 305
ལྟར་སྙིང་རྗེ་ཆེན་པོ་སེམས་ཆེན་པོ་ཉིད་དང་། སྤང་པ་མཐར་ཐུག་སྤོང་བ་ཆེན་པོ་ཉིད་
དང༌། རྟོགས་པ་མཐར་ཐུག་རྟོགས་པ་ཆེན་པོ་སྟེ། དེ་གསུམ་ཐོབ་བྱར་བྱེད་པ་ཉིད་ཀྱི་
དབང་དུ་བྱས་ཏེ། བསམ་པ་དེ་ལྟར་བྱང་སེམས་རྣམས་སྒྲུབ་པ་ལ་འཇུག་པ་དེའི་ཕྱིར།
༼ཁ༽གསུམ་དུ་འབྱེད་པའི་རྒྱུ་མཚན་ཡོད་དེ། ཆེན་པོ་ཉིད་གསུམ་དོན་གཉེར་དང་ལྡན་
པས་སོ། །༼ཀ༽ཆེད་དུ་བྱ་བ་གསུམ་དུ་ཤེས་པར་བྱའོ། །༼ང༽ཆེན་པོ་གསུམ་གྱི་
མཆོག་ཉིད་དམ་སེམས་ཆེན་པོ་ལ་སངས་རྒྱས་ཐམས་ཅད་འཇོག་པས་ཕྱི་མ་གཉིས་ཀྱི་སྤྱིར་
གསུངས་ལ། དམིགས་པ་ནི་ད་ལྟ་བྱང་སེམས་ལམ་དུས་སུ་མདའ་ལྟོང་སྦྱར་བ་དང། ཆེད་
དུ་བྱ་བ་མ་འོངས་པ་སངས་རྒྱས་འབེན་ལ་ཕོག་པ་ལྟ་བུར་ཉི་སྣང་ལས་སོ། །བཞི་བ་སྒྲུབ་
པའི་ངོ་བོ་ལ་གཉིས།
སྒྲུབ་པ་སྤྱིའི་རྣམ་བཞག་བཤད་པ།
སྒྲུབ་པ་སྤྱིའི་རྣམ་བཞག་དང༌། སོ་སོའི་རང་བཞིན་བཤད་པའོ། དང་པོ་ལ་གཉིས་
ལས། དང་པོ་སྟོན་ཚུལ་སྒོ་ནས། དེ་ལྟར་སྒྲུབ་པའི་རྟེན་དུ་གྱུར་པ་རིགས་དང་ལ་སོགས་
པས་དམིགས་པ་དང་ཆེད་དུ་བྱ་བ་རྣམས་བརྗོད་ཟིན་ནས། སྒྲུབ་པ་དེའི་རང་གི་ངོ་བོ་
གང་ཡིན་ཞེ་ན། ཐམས་ཅད་མཁྱེན་པ་ཉིད་གསུམ་གྱི་རྣམ་པ་སོ་སོར་ཡུལ་དུ་བྱས་ཚུལ་
སྟོན་པའི་སྐབས་དང་པོ་གསུམ་ལས་གོ་སྒྲུབ་མ་གཏོགས་པར་ཕར་ཕྱིན་དྲུག་ལྡན་དུ་མ་བསྟན་
པར་སྤྱིར་མཁྱེན་གསུམ་གྱིས་བསྡུས་པའི་དགེ་བའི་ཆོས་ཀྱི་རྟེན་ཅན་ཏེ་ཡུལ་ཅན་དུ་བསྟན་
པའི་སྒྲུབ་པ་ནི་མཁྱེན་པ་ཡུལ་གྱི་སྒྲུབ་པ་དང༌། རྣམ་པ་ཀུན་མངོན་པར་རྫོགས་པར་རྟོགས་
པ་ལ་སོགས་པས་རྩེ་མཐར་སྐད་ཅིག་མའི་མངོན་པར་རྟོགས་པ་རྣམ་པ་བཞི་སྟོན་པའི་
སྐབས་ལ་སྟེ་སྐབས་སུ་མངོན་པར་རྟོགས་པ་རེ་རེ་ཞིང་ཕ་རོལ་ཏུ་ཕྱིན་པ་དྲུག་གི་རྟེན་
ཅན་ཏེ་དྲུག་ལྡན་དུ་བསྟན་པའི་ཉམས་ལེན་གྱི་བྱ་བ་ནི་སྦྱོར་བ་བྱེ་བྲག་གི་སྒྲུབ་པ་སྟེ། སྒྲུབ་

འགྲེལ་མཆན་སྐབས་དང་པོ། 306 རྣམ་མཁྱེན།
པ་གཉིས་པོ། རྔོག་པའི་ཊིཀ་ཆུང་དུ། དེ་ལྟར་སོགས་ཀྱི་དོན། སྒྲུབ་པ་དེ་གནས་སྐབས་
གང་དུ་སྟོན། ཡུལ་གང་ལ་འཇུག་ཅེས་དྲི་བ་གཉིས་བྱས་པའི། དང་པོའི་ལན་དུ་སྐབས་
དང་པོ་བདུན་དུ་སྟོན་པར་བཤད་ལ་གཉིས་པའི་ལན་དུ། དང་པོ་གསུམ་དུ་མཁྱེན་གསུམ་
གྱི་རྣམ་པ་ཡུལ་དུ་བྱས་ནས་འཇུག་པའི་བྱ་བ་དང༌། ཕྱི་མ་བཞིར་ཕར་ཕྱིན་དྲུག་ལྡན་དུ་བྱས་
ནས་འཇུག་པའི་བྱ་བ་སྟོན་ཞེས་པ་ལེགས་ལ། རིགས་བྱིན་གྱིས་མཁྱེན་གསུམ་གྱི་ཡུལ་བདེན་
བཞི་སོགས་ཐམས་ཅད་ལ་ཁྱབ་པའི་དགེ་བའི་ཆོས་ཆོས་དབྱིངས་ལ་དམིགས་པ་དང་པོ་དང་།
མངོན་རྟོགས་བཞི་རེ་རེ་སྒོམ་པའི་རྟོགས་སོགས་ཕྱིན་དྲུག་ལ་བརྟེན་པའི་ཉམས་ལེན་གྱི་བྱ་
བ་སྒྲུབ་པ་གཉིས་པ་དང་། ཆོས་སྐུའི་མངོན་རྟོགས་རང་བཞིན་གྱིས་དཀར་བོ་ཡིན་ཞིང་གནས་
མེད་པས་མ་བཤད། ཅེས། རྒྱན་སྣང་ལས། ཆོས་ཀྱི་སྐུའི་མངོན་པར་རྟོགས་པ་ལ་ནི་མ་
ཡིན་ཏེ། འབྲས་བུ་ཉིད་ཡིན་པས་དེ་བྱ་བ་ཡོད་མི་སྲིད་དོ། །ཞེས་པ་འགོད་འདོད་ཀྱང་ཚིག་
ཙམ་ཡང་འདྲེན་རྒྱུ་མ་བྱུང་བས་ཕྱོགས་སུ་མ་སོང་ཞེས་བཀག་ལ། སྤྱིར་དགེ་བའི་ཆོས་སོགས་
ཀྱི་དོན་བཤད་ཚུལ་མི་འཐད་པ་ཚིག་འགྲེལ་གྱིས་ཤེས་སོ། །གནས་མེད་པ་ཞེས་པའི་དོན།
གསེར་ཕྲེང་དུ། འགའ་ཞིག་གིས་འདི་ལ་ནན་ཏར་གྱིས་གསུང་དུ་བཅུག་པར་སྣང་ཞིང་ཞེས་
བ་དཔྱད། ཚིག་གསལ་དུ། སྔར་སྒྲུབ་པའི་མིང་ཙམ་མང་དུ་བྱུང་བའི་མིང་ཅན་སྟོན་ཅིག
ཅེས་པའི་ལན་དུ། གོམས་པའི་མཐུ་མ་ཐོབ་པའི་སྒྲུབ་པ་བཞི་ནི་སྐབས་དང་པོ་གསུམ་གྱི་
དབང་དུ་བྱས་པའི་སྒྲུབ་པ་དང་། ཡུན་རིང་འདྲིས་པའི་གོམས་པའི་མཐུ་ཐོབ་པའི་གོ་སྒྲུབ་
དྲུག་ནི་སྐབས་ཕྱི་མ་བཞིའི་དབང་དུ་བྱས་པའི་སྒྲུབ་པ་སྟེ། སྒྲུབ་པ་ཕྱི་མ་གསུམ་དང་པོ་ཁོ་
ན་དང༌། གོ་སྒྲུབ་ནི་ཕར་ཕྱིན་དྲུག་ལྡན་དུ་བཤད་པས་སྒྲུབ་པ་གཉིས་ཀ་ཡིན་ལ། དེ་ལ་
དགོངས་ནས་རྗེ་བཙུན་བྱམས་པས་སྐབས་འདིར་སྒྲུབ་པ་གཉིས་ཀ་ཐུན་མོང་དུ་སྟོན། ཞེས་
འཆད་ལ། མཐུ་མ་ཐོབ་པའི་དོན། གསེར་ཕྲེང་ལས། གོམས་པའི་མཐུ་ཡེ་མ་ཐོབ་པ་ནི་
མི་འདོད་ཀྱི། གོམས་པ་ཐོབ་ཀྱང་ཆེས་འདྲིས་མ་འདྲིས་ཀྱི་སྒོ་ནས། ཞེས་པ་ལྟར་ཡུན་རིང་

འགྲེལ་མཆན་སྐབས་དང་པོ། 307 རྣམ་མཁྱེན།
དུ་འདྲིས་པར་བྱས་མ་བྱས་ཀྱིས་བཞག་པས། རིན་ཆེན་བང་མཛོད་དུ། དང་པོ་ཚོགས་
ལམ་ནས་དང་། གཉིས་པ་དྲོད་ནས། གཉིས་ཀ་རྒྱུན་མཐའི་བར་བཞག་གོ །འདི་བུ་ཉ་
སོགས་ཀྱིས་རང་ལུགས་བྱས་ཀྱང་། ཉས་སྒྲུབ་པ་ཕྱི་མ་གསུམ་དང་པོར་བྱས་པ་བཀག་གོ།
རྣམ་བཤད་དུ། རོང་ཊིཀ་པས། དང་པོ་ཐོས་བསམ་གཙོ་བོར་གྱུར་པ་དང་ལྟ་བའི་ཉམས་
ལེན། གཉིས་པ་ཕྱིན་དྲུག་གཙོ་བོར་སྤྱོད་པ་སྤྱོད་པའི་ཉམས་ལེན་ཟེར་བ། དང་པོ་ལམ་
མ་ཞུགས་ན་ཡོད་པར་ཐལ་བ་དང་། སྐབས་དང་པོ་གསུམ་དང་ཕྱི་མ་བཞིའི་སྐབས་ལྟ་སྤྱོད་
ཀྱི་ཉམས་ལེན་ཁྱད་པར་མེད་པ་དང་། ཨར་བྱང་ཆུབ་ཡེ་ཤེས་ཀྱིས་ཕྱིན་དྲུག་གི་མགོ་མིག་
དོད་མ་དོད་དང་ཕྱིན་དྲུག་གི་ཉམས་ལེན་གྱིས་ཟིན་མ་ཟིན་ལ་བྱེད་ཟེར་བ། དང་པོ་དེ་ལམ་
མ་ཞུགས་ན་ཡོད་པར་ཐལ་བས་བཀག་ལ། གསེར་ཕྲེང་ལས། སྤྱིན་སོགས་སུ་མགོ་མིག་
མ་བཏོད་པས་སྤྱིའི་སྒྲུབ་པའོ། །ནས། བྱང་ཡེ་འཆད་དེ། འགྲེལ་ཆེན་གཉིས་ཀྱི་དགོངས་
པའོ། །ཞེས་པ་རྔོག་ཊིཀ་ལས། དེ་ཡང་གནས་སྐབས་གང་དུ། ཞེས་པ་ལྟར་གོ་ཆ་མ་གཏོགས་
སྐབས་དང་པོ་གསུམ་དུ་ཕར་ཕྱིན་དྲུག་ལྡན་གྱིས་གསལ་བར་མ་བསྟན་པས་མགོ་མིག་མ་བཏོད།
ཅེས་བསྟན་ཚུལ་ལ་སྦྱར་ལ། རྣམ་བཤད་ཀྱིས་དེའི་དོན་ཕྱིན་དྲུག་གི་ཉམས་ལེན་གྱི་བསམ་
པ་ཡོད་མེད་དང་ཕྱིན་དྲུག་ཐོབ་མ་ཐོབ་ལ་བྱེད་ཅེས་དྲིས་ནས་བཀག་པས། སྤྱིར་མགོ་མིག་
དོད་ཙམ་མིན་ནམ་དཔྱད་དེ། དེས་ན་ཕལ་ཆེར་གྱིས་སྒྲའི་བརྗོད་ཚུལ་འགལ་བ་ལ། ཞེས་
གསུངས་པའི་ཕྱིར། དེའི་ཕྱི་མ་དགག་ཚུལ་རྣམ་བཤད་ལས། སྦྱོར་བ་བཞི་སྒྲུབ་པ་ཕྱི་མར་
བཞག་པ་དང་འགལ་ཏེ། བྱང་ཆུབ་སེམས་དཔའ་ལམ་དུ་ཞུགས་པའི་ཐོག་མ་ཉིད་ནས་རྣམ་
རྫོགས་སྦྱོར་བ་ཐོབ་པའི་ཕྱིར་རོ། །ཞེས་པའི་དོན། རོལ་མཚོ་ལས། སྤྱོར་བཞི་སྦྱོར་བ་བྱེ་
བྲག་གི་སྒྲུབ་པ་མ་ཡིན་པར་འགྱུར་ཏེ། ཐེག་ཆེན་གྱི་ཚོགས་ལམ་ཐོབ་ན་རྣམ་རྫོགས་སྦྱོར་
བ་ཐོབ་པས་ཁྱབ། བྱང་སེམས་ཚོགས་ལམ་པས་ཕར་ཕྱིན་དྲུག་མ་ཐོབ་པའི་ཕྱིར། ཞེས་
པ་ཚིག་ལ་འགྲིག་གོ །སྒོ་མང་ཡིག་ཆ་གསར་བ་ལྟར་ན་རྣམ་བཤད་ཀྱི་ཚིག་ཟིན་ལ། ཤེར་

འགྲེལ་མཆན་སྐབས་དང་པོ། 308 རྣམ་མཁྱེན།
ཕྱིན་དང་ཕར་ཕྱིན་ཕྱིན་ཟིན་ལ་བྱས་པས། དེའི་དབང་དུ་བྱས་ཀྱི་རང་ལུགས་ལ་སྒྲུབ་པ་
དང་པོ་ལམ་མ་ཞུགས་ནས་འཇོག་པར་ཐལ་བ་སྔ་མ་དང་འདྲའོ། །སྒྲུབ་པ་གཉིས་དོན་གཅིག་
ཡིན་པ། མཚན་ཉིད་དེ་ཡི་སྤྱོར་བ་དང་། ཞེས་སོགས་ཀྱིས་སྦྱོར་བཞི་མཁྱེན་གསུམ་གྱིས་
ཉམས་ལེན་དུ་གསུངས་པས་འགྲུབ་པས། དེ་ཕྱོགས་སྔ་ཐམས་ཅད་ལ་གནོད་བྱེད་དོ། །མདོ་
ནི༑ དེ་ནས་ཚེ་ལྡན་བྱམས་མའི་བུས། ནས། སེམས་དཔའ་ཆེན་པོ་གོ་ཆ་ཆེན་པོ་བགོས་
པ༑ ཞེས་བྱ་བ་ནི་སྒྲུབ་པ་རང་གི་ངོ་བོ་ཡིན་ནོ་ཞེས་ལེ་བརྒྱད་མར་གསུངས་སོ། །གཉིས་
པ་མཚན་གཞིའི་སྒོ་ནས་བཞིར་དབྱེ་བ་ནི། སྔར་སྒྲུབ་པའི་ངོ་བོ་བཤད་པ་དེ་《ལྟར་གོ་རིམ་
ཇི་ལྟ་བ་བཞིན་དུ་ཕྱིན་དྲུག་ཉམས་སུ་ལེན་པའི་བསམ་པ་རྒྱ་ཆེ་བས་སྤྱོར་བའི་ལམ་དང་།
༼ཁ༽ཕྱིན་དྲུག་གི་མི་མཐུན་ཕྱོགས་འཇོམས་པ་ལ་དངོས་སུ་ཞུགས་པས་མཐོང་བའི་ལམ་
དང༌། ༼ང༽ ཚོགས་གཉིས་ཀྱི་དབང་རྒྱ་ཆེན་པོ་རྫོགས་པས་ས་བདུན་པ་མན་གྱི་སྒོམ་
པའི་ལམ་དང༌། ༼ཆ༽རྣམ་མཁྱེན་གདོན་མི་ཟ་བར་འབྱིན་པས་དག་སའི་ཁྱད་པར་གྱི་
ལམ་གྱི་ངོ་བོ་ཉིད་ཀྱི་སྒྲུབ་པའི་མཚན་ཉིད་ནི་༼ཀ༽གོ་ཆའི་སྒྲུབ་པ་དང༌། ༼ག༽འཇུག་
པའི་སྒྲུབ་པ་དང༌། ༼ཅ༽ ཚོགས་སྒྲུབ་དང༌། ༼ཇ༽ངེས་པར་འབྱུང་བའི་སྒྲུབ་པ་དང་
སྦྱར་ཏེ། སྒྲུབ་པ་བཞིའི་དབྱེ་བ་དང་མཚན་གཞི་བསྟན་པར་བྱས་པ་ནི་འགྲེལ་བཤད་གཉིས་
དང་ཤེར་འབྱུང་གི་དགོངས་པར་གསེར་ཕྲེང་དུ་གསུངས་པ། རྣམ་བཤད་དུ་རང་ལུགས་
བྱས་པ་ལྟར་ཡིན་ལ། རྒྱན་སྣང་ལས། དེ་ལ་འཕགས་པ་ཐོགས་མེད་ཀྱིས་གོ་ཆ་དང་འཇུག་
པའི་སྒྲུབ་པ་དག་ནི། གོ་རིམ་བཞིན་དུ་བརྒྱུད་པ་དང་དངོས་སུ་སྦྱོར་བའི་རང་བཞིན་ཚོགས་
དང་མོས་པས་སྤྱོད་པའི་སས་བསྡུས་པ་ཡིན་ནོ། །ཚོགས་ཀྱི་སྒྲུབ་པ་ནི། བརྩེ་བ་ནས། བརྩམས་
ཏེ་གཟུངས་ཀྱི་བར་ནི། མངོན་སུམ་དུ་སྦྱོར་བའི་ལམ་གྱི་རང་བཞིན་ཆོས་ཀྱི་མཆོག་ཆེན་
པོས་བསྡུས་པ་ཡིན་ནོ། །ས་དང་པོ་རབ་ཏུ་དགའ་བའི་རང་བཞིན་དུ་གྱུར་བའི་ཚོགས་ཀྱི་
སྒྲུབ་པ་ནི། མཐོང་བའི་ལམ་གྱི་བདག་ཉིད་ཡིན་ལ། ས་གཉིས་པ་ལ་སོགས་པའི་རང་བཞིན་

འགྲེལ་མཆན་སྐབས་དང་པོ། 309 རྣམ་མཁྱེན།
ནི༑ སྒོམ་པའི་ལམ་གྱི་ངོ་བོ་ཉིད་ཡིན་ཞིང་། གཉེན་པོའི་ཕྱོགས་ཀྱི་བདག་ཉིད་ཅན་གྱི་
ཚོགས་ཀྱི་སྒྲུབ་པ་ནི། ལམ་གཉིས་ཀའི་སྤྱོད་ཡུལ་ཅན་ཡིན་ནོ། །ངེས་པར་འབྱུང་བའི་སྒྲུབ་
པ་ནི། སྒོམ་པའི་ལམ་ལ་བརྟེན་པ་ཡིན་ནོ། །ཞེས་བཤད་དོ། །དེ་ལྟར་ན་སྦྱོར་བ་དང་
ཞེས་པ་མན་འགྲེལ་ཆུང་ལྟར་གསུངས་པས། ལོ་ཆེན་གྱིས་ཊི ཀ་ཆུང་ལས། དེ་ལ་གོ་ཆ་
ནི་བརྒྱུད་པའི་སྦྱོར་བ་སྟེ་ཚོགས་ལམ་ཉིད་དོ། །འཇུག་པ་ནི་དངོས་ཀྱི་སྦྱོར་བ་སྟེ་སྦྱོར་ལལམ་
ཡིན་ནོ། །ཚོགས་ལ་གཟུངས་ཀྱི་ཚོགས་ཡན་ཆད་བཅོ་ལྔ་ནི་ཆོས་མཆོག་ཆེན་པོའོ། །སའི་
ཚོགས་ལས་རབ་ཏུ་དགའ་བ་ནི་མཐོང་ལམ་མོ། །གཞན་དགུ་ནི་སྒོམ་ལམ་མོ། །གཉེན་
པོ་ནི་མཐོང་ལམ་དང་སྒོམ་ལམ་ཡིན་ནོ། །ངེས་པར་འབྱུང་བའི་སྒྲུབ་པ་ནི་ཁྱད་པར་གྱི་
ལམ་སྟེ། དང་པོ་ཐོབ་པའི་ས་མཚམས་སོ། །ཞེས་པ་ལྟར་བུ་ཉ་གཡག་གཞོན་སོགས་ཀྱིས་
ས་མཚམས་ལ་སྦྱར་བས། གསེར་ཕྲེང་དང་རྟོགས་སྣང་དུ་ས་མཚམས་ལ་སྦྱར་རོ། །ཉ་
ཊཱིཀ་ལས། དེ་ལྟར་ན་སྒྲུབ་པ་བཞི་དང་ལམ་བཞི་རིམ་པ་ཇི་ལྟ་བ་བཞིན་དུ་གོ་ཆའི་སྒྲུབ་པ་
ནི་སྦྱོར་བའི་ལམ་གྱི་ངོ་བོ་ཉིད། ཅེས་པ་ནས། ཁ་ཅིག་ན་རེ། མིན་ཏེ་འགྲེལ་ཆེན་དང་མི་
མཐུན་ཞེ་ན། དེ་དང་མི་འདྲ་བ་མང་སྟེ་ཞེས་དང༌། ཉི་ཟེར་ལས་འགྲེལ་ཆེན་དུ། ནས།
ཞེས་བཤད་པ་དང་མཐུན་པར་གཞུང་འདི་འཆད་པ་ནི་མི་རིགས་ཏེ། ནས། ཇི་ལྟ་བ་བཞིན་
ཞེས་ལམ་བཞི་དང་སྒྲུབ་པ་བཞི་གོ་རིམ་བཞིན་དུ་སྦྱོར་བའི་ཚིག་སྨོས་པ་མི་རིགས་པའི་ཕྱིར་
རོ༑ ༑ཞེས་པ་ལྟར། རྣམ་བཤད་ལས། གཞུང་འདིས་སྒྲུབ་པ་བཞིའི་ས་མཚམས་བསྟན་
པ་འབའ་ཞིག་ལ་འཆད་པ་ནི་མི་འགྲིག་སྟེ། དེ་ན་ཡོད་དོ་ཞེས་བསྟན་ནས་གཞན་ན་ཡོད་
པ་མ་བཀག་པས་ས་མཚམས་བདེ་བླག་ཏུ་མི་རྟོགས་པའི་ཕྱིར་རོ། མ་མཐའི་ས་མཚམས་
བསྟན་པར་འདོད་ན་ཡང་སྐྱེ་བའི་རིམ་པ་བསྟན་པར་འཆད་དགོས་ཀྱི། ས་མཚམས་དང་
སྦྱར་བ་མི་འགྲིག་གོ །འགྲེལ་ཆེན་དུ། སློབ་དཔོན་ཐོགས་མེད་ཀྱི་ལུང་དྲངས་པ་དང་སྦྱར་
ཏེ་བཤད་ན་ཡང་ཅུང་ཟད་དེ་བཤད་དུ་རུང་ཡང་། དེ་ལྟར་ཇི་ལྟ་བ་བཞིན་དུ་ཞེས་པ་འགྲིག་

འགྲེལ་མཆན་སྐབས་དང་པོ། 310 རྣམ་མཁྱེན།
དཀའ་བའི་ཕྱིར་རོ། །ཞེས་གསེར་ཕྲེང་སོགས་ཀྱིས་བཀག་པ་ལྟར་སྣང་ཡང་འབའ་ཞིག་ལ་
ཞེས་དང་ཅུང་ཟད་དེ་བཤད་དུ་རུང་ཡང་ཞེས་གསུངས་པས། བསོད་གྲགས་པའི་སྤྱི་དོན་
ལས། རང་གི་བསམ་དོན་ནི། གཙོ་བོར་སྟོན་པའི་དབང་དུ་བྱས་ན་རྣམ་བཤད་ལྟར་ཡིན་
ཀྱང་། ས་མཚམས་སྟོན་པ་ལའང་ཅུང་ཟད་སྦྱར་དུ་རུང་བར་སེམས་སོ། །ཞེས་པ་ལེགས་
སོ༑ ༑རྔོག་ཊིཀ་ལས་ཀྱང༌། དབྱེ་བ་ནི་དེ་ལྟར་ཇི་ལྟ་བ་བཞིན་དུ་ཞེས་བྱ་བ་ལ་སོགས་པའོ།།
ཞེས་དབྱེ་བར་སྦྱར་རོ། །རྒྱན་སྣང་དུ་ཇི་ལྟ་བ་བཞིན། ཞེས་པ་མེད་ལ། དེའི་དོན་གསེར་
ཕྲེང་དུ། ཇི་ལྟར་རིགས་པའི་རིམ་པས་སྒྲུབ་པ་རྣམས་ལམ་རྣམས་དང་སྦྱོར། །ཞེས་གསུངས་
སོ༑ ༑ཉ་ཊཱིཀ་ལས། སྒྲུབ་པ་སྤྱིའི་མཚམས་སྦྱར་ཞེས་དེ་ལྟར་སྒྲུབ་པའི། ནས། འངིའི་
བར་སྒྲུབ་པ་སྤྱིའི་མཚམས་སྦྱར་དུ་བྱས་ལ། གསེར་ཕྲེང་དང་གཡག་པས། དེ་ལྟར་ཇི་ལྟ་
བ༑ ཞེས་པ་མན་གོ་སྒྲུབ་ཀྱི་མཚམས་སྦྱར་བྱས་ནས། གསེར་ཕྲེང་ལས། ཡང་ན། རྣམས་
ཀྱི༑ ཞེས་པ་མན་ཆད་ཉི་ཚེ་གོ་ཆའི་མཚམས་སྦྱོར་དུ་བྱའོ། །ཞེས་པ་ལྟར། སྔ་མ་ཕལ་
ཆེར་གྱིས་བྱས་པ་ལེགས་ཏེ། སྔ་མ་ལ་གསེར་ཕྲེང་ལས། འདི་ནི་ཟོར་ཡངས་པའི་ཕྱིར་
ཏེ༑ ཞེས་གསུངས་པའི་ཕྱིར། གཉིས་པ་སོ་སོའི་རང་བཞིན་ལ། བསམ་པ་རྒྱ་ཆེ་བ་གོ་
སྒྲུབ། སྦྱོར་བ་རྒྱ་ཆེ་བ་འཇུག་སྒྲུབ། ཚོགས་གཉིས་རྒྱ་ཆེ་བ་ཚོགས་སྒྲུབ། རྣམ་མཁྱེན་
གདོན་མི་ཟ་བར་འབྱིན་བྱེད་ངེས་འབྱུང་སྒྲུབ་པ་བཞི།
གོ་སྒྲུབ་བཤད་པ།
དང་པོ་ལ་གསུམ་གྱི། དང་པོ་མཚམས་སྦྱར་བ་ནི། སྒྲུབ་པ་དེ་རྣམས་ཀྱི་ནང་
ནས་(༢)མདོ་རྒྱན་ལས། ཐོག་མར་གོ་ཆའི་བརྩོན་འགྲུས་དེ་ནས་ནི། ཞེས་པ་ལྟར། གོ་
ཆའི་བརྩོན་འགྲུས་ཀྱི་ངོ་བོ་ཉིད་ཀྱིས་ལམ་དེ་ཐམས་ཅད་ཀྱི་སྔོན་དུ་འགྲོ་དགོས་པའི་ཕྱིར།
(༡)དང་པོ་ཕྱིན་དྲུག་གི་མི་མཐུན་ཕྱོགས་མདའ་མཚོན་ལྟ་བུས་མི་ཕིགས་པའི་གོ་ཆའི་སྒྲུབ་

འགྲེལ་མཆན་སྐབས་དང་པོ། 311 རྣམ་མཁྱེན།
པ་གསུངས་པ་ལ་རྒྱུ་མཚན་ཡོད་དེ།(༣)གཉིས་པ་རྩ་བ་ནི། ༼ཁ༽སྡུད་བྱ་སྦྱིན་སོགས་
དེ་དག་སོ་སོར་རེ་རེ་ལ་དྲུག་དྲུག་ཏུ་བྱས་པ་༼ཀ༽སྡུད་བྱེད་སྦྱིན་པ་ལ་སོགས་པ། རྣམ་
པ་དྲུག་ཏུ་༼ག༽བསྡུས་པ་ཡི་སྒོ་ནས། གོ་ཆའི་སྒྲུབ་པ་གང་ཡིན་དེ། དྲུག་ཚན་དྲུག་
གི་དབྱེ་བས་ཡུམ་གྱི་མདོ་ཇི་ལྟ་བ་བཞིན་དུ་བཤད་དེ། གསེར་ཕྲེང་ལས། འགྱུར་རྙིང་
ལྟར་ལེགས་ཀྱི་འགྱུར་གསར་ལྟར་ན་དེ་དག་ཅེས་པའི་དེ་སྒྲ་བསྙེག་ས་མེད་པར་གསུངས་པས།
སྦྱིན་ལ་སོགས་པ་རྣམ་པ་དྲུག །དེ་དག་སོ་སོར་བསྡུས་པ་ཡིས། །ཞེས་པ་ལྟར་བྱས་སོ། །མདོ་
ནི༑ གང་བོས་སེམས་དཔའ་ཆེན་པོའི་དོན་བཤད་པ་ལ། ཤཱ་བུས་གཞན་ཡང་བྱང་ཆེན་
ཤེར་ཕྱིན་ལ་སྤྱོད་ཚེ་སྦྱིན་པ་གང་ཡོངས་སུ་གཏོང༌། ནས། ཕྱིན་དྲུག་ཡོངས་སུ་རྫོགས་
པར་བྱེད་དོ། །ཞེས་པའི་བར་གྱི་གོ་སྒྲུབ་སོ་དྲུག་སོ་སོར་དང༌། དེ་ནས། དབྱིངས་རྗེས་སུ་
སྒྲོག་གོ །ཞེས་པ་མཇུག་སྡུད་དུ་ལེ་བརྒྱད་མར་གསུངས་སོ། །གསུམ་པ་འགྲེལ་བ་ལ་དབྱེ་
བ་དང༌། བསྡུ་པ་གཉིས། དང་པོ་ལ། སྦྱིན་པ་ལ་དྲུག་སྦྱར་བ་དང༌། ཕྱི་མ་ལྔ་ལ་ཡང་དེ་
ལྟར་སྦྱར་བར་བསྟན་པའོ། །དང་པོ་ནི། ཅེས་བྱ་བ་ཡིན་ཏེ། སངས་རྒྱས་ཐོབ་འདོད་
ཀྱི་བསམ་པས་ཆོས་ཀྱི་སྦྱིན་པ་ལ་སོགས་པས་མི་འཇིགས་པ་དང་ཟང་ཟིང་གི་སྦྱིན་པར་
བྱེད་པ་ན་དགེ་རྩ་རྫོགས་བྱང་དུ་བསྔོ་བ་སྦྱིན་པའི་གོ་ཆ་དང༌། དེ་ལྟར་བྱེད་པ་ན་ཉན་ཐོས་
ཀྱི་ཡིད་ལ་བྱེད་པ་རང་གཅིག་བུ་དུལ་བར་བྱའོ་སྙམ་པ་ལ་སོགས་པས་རང་རྒྱལ་གྱི་དེ་
སྤོང་བ་ཚུལ་ཁྲིམས་དང༌། སློང་མོ་བ་སོགས་སྐྱེ་བོ་ཐམས་ཅད་ཀྱི་མི་《སྙན་པར་སྨྲ་བ་
ཉིད་ལ་མི་ཁྲོ་ཞིང་འཁོར་གསུམ་མི་དམིགས་པ་མོས་པ་ནི་བཟོད་པ་དང་། ཐེག་ཆེན་གྱི་
ཆོས་མཐའ་དག་སྒྲུབ་པ་ལ་འདུན་པ་དྲག་པོ་སྐྱེད་པའི་བརྩོན་འགྲུས་དང་། ཐེག་པ་གཞན་
ཉན་རང་གི་ཐེག་པ་དང་མ་འདྲེས་པའི་རྣམ་མཁྱེན་ལ་སེམས་རྩེ་གཅིག་པ་ཉིད་བསམ་གཏན་
དང་། སྦྱིན་པའི་དགེ་རྩ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྔོ་བ་
ཤེས་རབ་ཀྱི་གོ་ཆ་རྣམས། གོ་རིམ་བཞིན་དུ་རེ་རེའི་མཐར་སྦྱིན་པར་བྱ་བ་དང་ལ་སོགས་

འགྲེལ་མཆན་སྐབས་དང་པོ། 312 རྣམ་མཁྱེན།
པས་ལེན་པ་པོ་དང་གཏོང་བ་པོ་གསུམ་མི་དམིགས་པའི་གོ་ཆ་ཉིད་ཀྱིས་ཉམས་སུ་ལེན་
པར་བྱེད་པ་དང་། གཉིས་པ་ནི། སྦྱིན་པ་ལ་ཕར་ཕྱིན་དྲུག་ཚང་བར་སྦྱར་བ་དེ་བཞིན་
དུ༑ གཉིས་པ་ཚུལ་ཁྲིམས་སྲུང་བར་བྱེད་པ། གསུམ་པ་བཟོད་པ་རྫོགས་པར་བྱེད་
པ་བཞི་བ་བརྩོན་འགྲུས་རྩོམ་པ། ལྔ་བ་བསམ་གཏན་སྒྲུབ་པ། དྲུག་པ་ཤེས་རབ་སྒོམ་
པར་བྱེད་དོ། །འདིར་སེམས་རྩེ་གཅིག་པ་བསམ་གཏན་དང་བསྔོ་བ་ཤེར་ཕྱིན་ལ་སྦྱར་
བ་ནི། ལེ་མང་དུ། སྔ་མ་ལ་སེམས་རྩེ་གཅིག་ཏུ་བྱེད་ཅིང་། ཞེས་དང༌། ཕྱི་མ་ལ། མི་
དམིགས་པའི་ཚུལ་གྱིས་ཡོངས་སུ་བསྔོ་བ་འདི་ནི། ཞེས་པ་དང༌། གསེར་ཕྲེང་ལས། གཞན་
གཉིས་མཐུན་ནོ། །འདི་ནི་མདོ་ལ་གསལ་ལོ། །ཞེས་གནོད་འཇོམས་གཉིས་སུ་བཤད་པ།
མདོ་ལྟར་ཡིན་པ་དང་། གཉིས་པ་ལྔ་བ་གཉིས་སྔར་བཤད་པ་དང་མཐུན་པར་གསུངས་ཤིང་།
ཤེར་ཕྱིན་ལ་བསྔོ་བ་བཞག་པའི་ཕྱིར། སྣང་བ་གཉིས་ལས། སེམས་རྩེ་གཅིག་པ་ཉིད་ཀྱིས་
དགེ་རྩ་རྫོགས་བྱང་དུ་བསྔོ་བ་བསམ་གཏན་དང་། སྒྱུ་མ་ལྟ་བུའི་འདུ་ཤེས་ཀྱིས་འཁོར་གསུམ་
མི་དམིགས་པར་རྟོགས་པ་ཤེས་རབ་ལ་སྦྱར་བ་ལྟར། རྣམ་བཤད་རྟོགས་སྣང་སོགས་འགྲེལ་
བཤད་ཕལ་ཆེར་གྱིས་གསུངས་ལ། རེད་མདའ་བས་གཞུང་གི་འགྱུར་འདི་མི་བདེ་བས། ཞེས་
རྩེ་གཅིག་པ་ཉིད། ཅེས་པ་མི་བདེ་བར་གསུངས་ཀྱང་། མདོ་ལས། གོ་སྒྲུབ་དྲུག་པོ་རེ་
རེའི་དོན་བསྡུ་སྐབས་ཕར་ཕྱིན་དེ་དག་དང༌། སེམས་ཅན་དང་བྱང་ཆུབ་ལ་མཚན་མར་
མི་བྱེད་ཅིང་མི་དམིགས་པ་དེ་ནི། ཞེས་གསུངས་པས། འགྲེལ་བར་གོ་རིམ་བཞིན་དུ། ཞེས་
དང༌། གསེར་ཕྲེང་ལས། གོ་རིམ་བཞིན་ནི་རེ་རེ་མཐར་འཁོར་གསུམ་མི་སྦྱོར་བའོ། །ཞེས་
གསུངས་པ་ཡིན་ནམ་སྙམ་ལ། རྣམ་བཤད་དུ་གོ་སྒྲུབ་དང་པོ་ལྔ་གོ་རིམ་བཞིན་མི་དམིགས་
པའི་ཤེས་རབ་དང་། རྟོགས་སྣང་དུ་ཡུལ་དྲུག་ལ་གོ་རིམ་བཞིན་དུ་བསམ་པའི་གོ་ཆ་ཉིད
ཀྱིས། ཞེས་འོག་ཏུ་བླངས་པས་གང་ལྟར་བྱས་ཀྱང་དགོངས་པར་གནས་སོ། །གསེར་ཕྲེང་
ལས། ལེ་བརྒྱད་མར་ལྷག་མ་ལྔ་ལ་སྤྱོད་ཅིང་སྦྱིན་པ་གཏོང་ལ་དེ་སེམས་ཅན་དང་ཐུན་མོང་

རྣམ་མཁྱེན།
འགྲེལ་མཆན་སྐབས་དང་པོ། 313
དུ་བྱས་ཏེ་བྱང་ཆུབ་ཏུ་བསྔོ་བ་སྦྱིན་པ་དང༌། ཚུལ་ཁྲིམས་བཟོད་པ་བརྩོན་འགྲུས་གསུམ་
སྔར་དང་འདྲ་ལ། བསམ་གཏན་བསྔོ་བ་དང་། ལྔ་བོ་དེས་རློམ་སེམས་མེད་ཅིང་མི་དམིགས་
པ་ཤེས་རབ་ལ་བཤད། ཅེས་པ་ཉི་ཁྲིའི་ཚིག་ཟིན་དང་། ཁྲི་བརྒྱད་སྟོང་བར་ལྔ་བའི་ཤེས་
རབ་བསྔོ་བར་བཤད་ལ། གཞན་ལེ་བརྒྱད་མ་དང་འདྲ་བར་གསུངས་པས། བསྔོ་བ་སྦྱིན་
པ་བསམ་གཏན་ཤེས་རབ་གསུམ་གར་འཇོག་རུང་ངོ་། །འདི་ལྔའི་སྦྱིན་པར་རང་དེ་ལ་གནས་
ནས་གཞན་དེ་ལ་འགོད་པ་འཇོག་ལ་གཞན་རྣམས་འདྲའོ། །གཉིས་པ་ནི། རྟོགས་སྣང་ལས་
གོ་ཆའི་སྒྲུབ་པ་རྣམ་པ་དྲུག་ཏུ་སྡུད་རུང་སྟེ། ནས། སྦྱིན་པའི་ཤེས་རབ་ནས། ཤེས་རབ་
ཀྱི་ཤེས་རབ་ཀྱི་བར་དྲུག་ཤེས་རབ་ཏུ་ཆོས་མཐུན་པའི་ཕྱིར། ཞེས་པ་རེད་མདའ་བ་ལྟར་
བཀོད་པས་ཏེ། གསེར་ཕྲེང་རྣམ་བཤད་གཉིས་ཀར་བཀག་ལ། རྣམ་བཤད་ལས། སུམ་
ཅུ་རྩ་དྲུག་ཡོད་པའི་སྒྲུབ་བྱེད་ཡིན་གྱི། གོ་ཆའི་སྒྲུབ་པ་དྲུག་ཏུ་ངེས་པའི་སྒྲུབ་བྱེད་དུ་བྱེད་
པ་ཕྱིན་ཅི་ལོག་ཡིན་ཏེ། ཞེས་གསུངས་སོ། །སྔར་བཤད་པ་དེ་ལྟར་༼ཁ༽སྦྱིན་པ་ལ་སོགས་
པའི་ཕ་རོལ་ཏུ་ཕྱིན་པ་རེ་རེའི་ནང་དུ་སོ་སོར་སྦྱིན་པ་ལ་སོགས་པའི་ཕར་ཕྱིན་དྲུག་དྲུག་
བསྡུས་པས་ནའོ། །༼ ཀ༽རྒྱས་པར་ཕྱེ་ན་ལྡོག་ཆས་དྲུག་ཚན་དྲུག་གིས་རྣམ་པ་སུམ་
ཅུ་རྩ་དྲུག་ཡིན་ཏེ། ༼ག༽དེ་ལྟར་ཡིན་མོད་ཀྱི་བསྡུ་ན། ༼ཅ༽སྦྱིན་པའི་སྦྱིན་པ་ལ་སོགས་
པ༑ ནས། སྦྱིན་པའི་ཤེས་རབ་ཀྱི་བར་དྲུག་སྦྱིན་པའི་གོ་ཆར་ཆོས་མཐུན་པའི་ཕྱིར།
༼ང༽གོ་ཆའི་སྒྲུབ་པ་རྣམ་པ་དྲུག་གོ །དེའི་རྒྱུ་མཚན་ནི། ༼ཆ༽བརྒྱད་སྟོང་བར་དེ་
ནས་བཅོམ་ལྡན་འདས་ལ། ནས། སེམས་དཔའ་དེ་གོ་ཆ་ཆེན་པོ་བགོས་པ། ཞེས་བསྡུས་
པ་ཙམ་ལས་མེད་དོ། །ཕྱིན་དྲུག་གི་མཚན་ཉིད་ནི། མདོ་རྒྱན་ལས། སྦྱིན་པའི་མི་མཐུན་
ཕྱོགས་ཉམས་དང༌། །ཞེས་སོགས་ལྟར་ཆོས་བཞི་ལྡན་གྱི་གཏོང་བའི་སེམས་པའི་ཆ་ནས་
བཞག་པའི་ཡེ་ཤེས་སྦྱིན་པའི་ཕར་ཕྱིན་གྱི་མཚན་ཉིད་ཡིན་ལ། དེ་བཞིན་དུ་ཆོས་བཞི་ལྡན་
གྱི་སྲུང་བའི་སེམས་པ། མི་འཁྲུག་པའི་དགེ་རྩ་། དགེ་བ་ལ་སྤྲོ་བ། སེམས་རྩེ་གཅིག་པ།

འགྲེལ་མཆན་སྐབས་དང་པོ། 314 རྣམ་མཁྱེན།
ཆོས་རབ་ཏུ་རྣམ་འབྱེད་ཀྱི་ཆ་ནས་ཞེས་སྦྱར་ལ། ཁྱད་པར་བཞིའི་དང་པོ། མི་མཐུན་ཕྱོགས་
སེར་སྣ། ཚུལ་འཆལ། ཁྲོ་བ། ལེ་ལོ། རྣམ་གཡེང༌། ཤེས་འཆལ་དྲུག་ཅི་རིགས་ཉམས་
པ་དང་། གཉིས་པ། ཆོས་ཀྱི་བདག་མེད་རྟོགས་པའི་ཡེ་ཤེས་ཀྱིས་ཟིན་པ་དང༌། གསུམ་
པ༑ ཅི་འདོད་སྦྱིན་པ། ལུས་ངག་གི་གཞན་གནོད་བསྡོམས་པ། གནོད་བྱེད་ལ་བཟོད་པ།
གཞན་གྱི་གྲོགས་བྱེད་པ། དེའི་ཡིད་བཞིན་སྤྲུལ་བ། དེའི་ཐེ་ཚོམ་གཅོད་པས་འདོད་པ་རྫོགས་
པར་བྱེད་པ་དང་། ཕྱིན་དྲུག་རང་རང་གིས་བསྡུས་ནས་སྐལ་བ་བཞིན་དུ་ཐེག་གསུམ་ལ་
སྨིན་པར་བྱེད་པ་བཞི་པའོ། །རེ་རེ་ལ་གསུམ་གསུམ་ཕྱེ་ཚུལ་ནི། དང་པོ་ལ། ཆོས། ཟང་
ཟིང༌། མི་འཇིགས་པ། གཉིས་པར། ཉེས་སྤྱོད་སྡོམ་པ། དགེ་བ་ཆོས་སྡུད། སེམས་ཅན་
དོན་བྱེད། གསུམ་པར། གནོད་བྱེད་ལ་ཅི་མི་སྙམ་པ། སྡུག་བསྔལ་དང་ལེན། ཆོས་ལ་
ངེས་སེམས། བཞི་བར། གོ་ཆ། སྦྱོར་བ། སེམས་ཅན་དོན་བྱེད། ལྔ་བར། མཐོང་ཆོས་
བདེར་གནས། ཡོན་ཏན་སྒྲུབ་པ། སེམས་ཅན་དོན་བྱེད། དྲུག་པར། ཀུན་རྫོབ། དོན་
དམ། སེམས་ཅན་ལ་དམིགས་པ་བཅོ་བརྒྱད་དོ། །གྲངས་ངེས་ནི། མདོ་རྒྱན་ལས། ལོངས་
སྤྱོད་དང་ལུས། ཞེས་སོགས་ཀྱིས་གྲངས་ངེས་དྲུག་ལས། དང་པོ་མངོན་མཐོ་ལ་ལྟོས་པ་
ནི༑ དང་པོ་བཞིས་རིམ་བཞིན་ལོངས་སྤྱོད་དང་། ལུས་དང་། འཁོར་དང་ལས་ཅི་བརྩམ་
པའི་མཐའ་འགྲུབ་པ་ཕུན་ཚོགས་ཀྱི་མངོན་མཐོ་བཞི་འགྲུབ་ལ། ཐ་མ་གཉིས་ཀྱིས་དེ་ཉོན་
མོངས་ཀྱི་དབང་དུ་མི་འགྲོ་བ་དང་། བྱ་བ་ཕྱིན་ཅི་མ་ལོག་པར་སྦྱོར་རོ། །དོན་གཉིས་སྒྲུབ་
པའི་དེ་ནི། དང་པོ་གསུམ་གྱི་གཏོང་བ་དང༌། ཕར་མི་གནོད་པ་དང༌། ཚུར་གནོད་པ་
བཟོད་པས་གཞན་དོན་དང༌། ཐ་མ་གཉིས་ཀྱིས་སེམས་གནས་པ་དང་། ཉེས་པ་ལས་གྲོལ་
བ་དང་། གསུམ་པའི་དེ་གཉིས་ཀྱི་གཞི་བྱེད་པས་དེ་གསུམ་རང་དོན་ནོ། །གཞན་དོན་རྣམ་
པ་ཐམས་ཅད་པའི་ནི། རིམ་བཞིན་ཕོངས་པ་སེལ་བ་དང༌། ཕར་མི་འཚེ་བ་དང་། ཚུར་
འཚེ་བ་བཟོད་པ་དང༌། གྲོགས་བྱ་བས་མི་སྐྱོ་བ་དང༌། རྫུ་འཕྲུལ་སོགས་ཀྱིས་དགའ་ངར་

འགྲེལ་མཆན་སྐབས་དང་པོ། 315 རྣམ་མཁྱེན།
བྱེད་པ་དང༌། དོན་ལེགས་པར་བརྗོད་པས་གཞན་དོན་བྱེད་དོ། །ཐེག་ཆེན་ཐམས་ཅད་
སྡུད་པའི་ནི། རིམ་བཞིན་ལོངས་སྤྱོད་ལ་མི་དགའ་བ་དང༌། དེས་བསླབ་པ་ལ་གུས་པ་དང་།
སྡུག་བསྔལ་བྱུང་བར་མི་སྐྱོ་བ་དང་། དགེ་བ་ལ་སྦྱོར་བར་མི་སྐྱོ་བ་དང་། ཞི་གནས་དང་
ལྷག་མཐོང་གིས་རྣམ་པར་མི་རྟོག་བསྒོམ་པའོ། །ལམ་གྱི་རྣམ་པ་ཐམས་ཅད་པའི་ནི། རིམ་
བཞིན་འདོད་ཡོན་ལ་མ་ཆགས་པ་དང༌། འདོད་ཡོན་ཐོབ་པའི་རྣམ་གཡེང་སྡོམ་པ་དང་།
སེམས་ཅན་བློས་མི་གཏོང་བ་དང་། དགེ་བ་འཕེལ་བ་དང༌། སྒྲིབ་པ་མངོན་གྱུར་མགོ་གནོན་
པ་དང་། ས་བོན་དང་ཤེས་སྒྲིབ་འཇོམས་པ་དྲུག་གིས་སོ། །བསླབ་གསུམ་ལ་ལྟོས་པའི་ནི།
གཉིས་པ་ནི་ཚུལ་ཁྲིམས་ཀྱི་ངོ་བོ་དང༌། དང་པོ་ནི་དེའི་རྒྱུ་ཚོགས་དང༌། གསུམ་པ་དེའི་
འཁོར་དང་། ཐ་མ་གཉིས་སེམས་དང་ཤེས་རབ་ཀྱི་བསླབ་པ་དང་། བཞི་བ་ནི་གསུམ་གའི་
གྲོགས་ཡིན་ནོ། །གསེར་ཕྲེང་དུ་ཐ་མ་འདི་དངོས་སུ་གསུངས་པས་གྲངས་ངེས་དང་པོ་ལྔ་
མཚོན་པ་ཡིན་ནོ། །གོ་རིམ་ནི། མདོ་རྒྱན་ལས། སྔ་མ་ལ་བརྟེན། ཞེས་སོགས་ཀྱིས་གོ་
རིམ་གྱི་རྒྱུ་མཚན་གསུམ་ལས། སྐྱེ་རིམ་ནི། ལོངས་སྤྱོད་ལ་མ་ཆགས་ན་ཚུལ་ཁྲིམས་ལེན་
ལ་ཚུལ་ཁྲིམས་དང་ལྡན་ན་བཟོད་པ་སོགས་སྔ་མ་ལས་ཕྱི་མ་སྐྱེས་པ་དང་། དམན་མཆོག་
གིས་སྔ་མ་རྣམས་དམན་ལ་ཕྱི་མ་རྣམས་དེ་ལས་མཆོག་དང༌། རགས་ཕྲས་སྔ་མ་རྣམས་
ཕྱི་མ་རྣམས་ལས་བྱ་སླ་བས་སོ། །བཞི་བ་སྒྲུབ་ཚུལ་ནི། མདོ་རྒྱན་ལྟར་ལན་ལ་མི་རེ་བ་
སོགས་ཀྱི་ཕྱིན་དྲུག་སྒྲུབ་པའམ་རྩ་བ་ལྟར་ཕྱིན་དྲུག་རེ་རེའི་ནང་དུ་དྲུག་དྲུག་ཚང་བར་སྒྲུབ་
པོ༑ ༑ལྔ་བ་སྒྲུབ་པའི་འབྲས་བུ་ནི། རིན་ཆེན་འཕྲེང་བ་ལས། སྦྱིན་པས་ལོངས་སྤྱོད་ཁྲིམས་
ཀྱིས་བདེ། བཟོད་པས་མདངས་ལྡན་བརྩོན་པས་བརྗིད། བསམ་གཏན་གྱིས་ཞི་བློ་ཡིས་
གྲོལ། སྙིང་བརྩེ་བས་ནི་དོན་ཀུན་འགྲུབ། ཅེས་པས་གནས་སྐབས་དང༌། བདུན་པོ་འདི་
དག་མ་ལུས་པ། །གཅིག་ཆར་ཕ་རོལ་ཕྱིན་པ་ཡིས། །ཡེ་ཤེས་བསམ་མི་ཁྱབ་པའི་ཡུམ།།
རྣམ་པ་ཐམས་ཅད་མཁྱེན་ཉིད་ཐོབ། །ཅེས་པས། མཐར་ཐུག་གི་འབྲས་བུ་གསུངས་སོ།།

འགྲེལ་མཆན་སྐབས་དང་པོ། 316 རྣམ་མཁྱེན།
དྲུག་པ་སྒྲ་བཤད་ནི། མདོ་རྒྱན་ལས། དབུལ་བ་འདོར་བར་བྱེད་པ་དང་། ཞེས་སོགས་
ལྟར་སྦྱིན་སོགས་ཀྱི་སྐད་དོད་དཱ་ན་དབུལ་བ་འདོར་བ་དང་། ཤཱི་ལ་བསིལ་བ་ཐོབ་པ་དང་།
ཥནྟི་ཁྲོ་བ་བཟོད་པ་ད། བཱི་རྱ་མཆོག་ལ་སྦྱོར་བ་དང་། དྷུ་ནྱ་ཡིད་འཛིན་པ་དང༌། པྲ་ཛྙ་
དོན་དམ་ཤེས་པ་སྟེ་སྒྲ་བཤད་ཚུལ་དེ་ལྟར་རོ། །བམ་པོ་གཉིས་པ་ནི་འཆད་འགྱུར་རོ། །
འཇུག་སྒྲུབ་བཤད་པ།
གཉིས་པ་འཇུག་སྒྲུབ་ལ། མཚམས་སྦྱར་རྩ་བ་འགྲེལ་བ་གསུམ། དང་པོ་ནི་སྔར་
བསྟན་པ་དེ་ལྟར་གོ་ཆ་ཆེན་པོ་བགོས་པ་ལ་སྒོམ་བྱུང་གིས་འཇུག་པ་འབྱུང་བས། དོན་
རིམ་ལྟར་གཉིས་པ་འཇུག་པའི་སྒྲུབ་པ་གསུངས་སོ། །གཉིས་པ་ལ། འཇུག་ཡུལ་གྱི་སྒོ་
ནས་དགུ་ལས། དང་པོ་བྱང་སེམས་སྦྱོར་མཐོང་སྒོམ་གསུམ་གྱིས་བསྡུས་པའི་བསམ་གཏན་
དང་གཟུགས་མེད་པའི་སྙོམས་འཇུག་དང། མདོ་ནི་ལེ་བརྒྱད་མར་ཤཱ་བུས་ཐེག་ཆེན་ལ་
འཇུག་འཛེག་གི་དོན་གང་ཡིན་དྲིས་པའི་ལན་དུ། གང་བོས་ཚེ་ལྡན་ཤཱ་བུ་བྱང་ཆེན་སྦྱིན་
ཕར་ལ་སྤྱོད་ཅིང་འདོད་པའི་དབེན། ནས། ཕྱིན་དྲུག་ལ་སྤྱོད་པ་ནི་ཐེག་ཆེན་ལ་ཞུགས་པ་
ཡིན། སེམས་ཅན་ཡོངས་སུ་སྨིན་པར་བྱེད། སངས་རྒྱས་ཀྱི་ཞིང་ཡོངས་སུ་དག་པ་བྱེད་
ཅེས་གསུངས་ལ། ལེ་མང་དུ་གོ་རིམ་དཀྲུགས་ནས་ཡོད་ལ། དོན་རང་གི་འོག་སའི་སྐྱོན་
སྤངས་པ་རྣམ་པ་རྟོག་དཔྱོད་སོགས་གཉེན་པོའི་ཆ་རྟོགས། དགའ་བདེ་སོགས་ཕན་ཡོན་གྱི་
ཆ་མཚན་མའམ། ས་གོང་འོག་གི་དབྱེ་བས་ཞི་རགས་སོགས་རྣམ་པ། ས་གང་ལ་ཚོར་བ་
གང་ཡོད་རྟགས། རང་སའི་སྙོམས་འཇུག་གི་བདེ་བའི་རོ་མྱོང་བ་མཚན་མར་ཉི་སྣང་གསུངས་
སོ༑ ༑སྦྱིན་སོགས་ཕར་ཕྱིན་དྲུག་དང་། མདོ་ནི། ཤཱ་བུ་བྱང་ཆེན་རྣམ་མཁྱེན་ཡིད་བྱེད་
དང་ལྡན་པས། ནས། ཕྱིན་དྲུག་ལ་སྤྱོད་པའི་ཐེག་པ་ཆེན་པོའོ་ཞེས་པས་སེམས་ཅན་གྱི་
ཉོན་མོངས་ཟད་ཕྱིར་ཆོས་སྟོན་པ་སྦྱིན་པ་དང་། བསམ་གཟུགས་གཉིས་ལ་འཇུག་ལྡང་བྱེད་

འགྲེལ་མཆན་སྐབས་དང་པོ། 317 རྣམ་མཁྱེན།
ཅིང་ཉན་རང་གི་སེམས་མི་བསྐྱེད་པ་དང༌། བསམ་གཟུགས་གཉིས་ཀྱིས་སེམས་ཅན་གྱི་ཉོན་
མོངས་ཟད་ཕྱིར་ཆོས་སྟོན་པར་བཟོད་པ་དང༌། དེ་ལ་བརྩོན་པ་མི་གཏོང་བ་དང༌། དེ་གཉིས་
ལ་འཇུག་ཅིང་བདེན་པར་མི་དམིགས་པ་དང༌། དེ་གཉིས་ལ་རློམ་སེམས་མེད་པའི་ཤེས་རབ་
ཀྱི་བར་གསུངས་སོ། །མཁྱེན་གསུམ་སྒོམ་པའི་ལམ་དང༌། མདོ་ནི། ཤཱ་བུ་བྱང་ཆེན་
ཐེག་ཆེན། ནས། བྱང་ཆེན་ཐེག་པ་ཆེན་པོའོ། །ཞེས་པས་རྣམ་པ་ཐམས་ཅད་དུ་བྱང་
ཕྱོགས་དང༌། རྣམ་ཐར་སོགས། སྟོབས་བཅུ་སོགས་གསུམ་གྱིས་མཁྱེན་གསུམ་གྱི་རྣམ་
པ་སྒོམ་བྱེད་བསྟན་ཏོ། །བྱམས་ལ་སོགས་པ་ཚད་མེད་བཞི་དང༌། མདོ་ནི། ཚེ་ལྡན་
ཤཱ་བུ་བྱང་ཆེན་བྱམས་པ་དང་ལྡན་པའི་སེམས་ཡངས་པ། ནས། ཤཱ་བུ་འདི་ནི་བྱང་ཆེན་
ཐེག་པ་ཆེན་པོའོ། ཞེས་པའི་དོན། ཉི་སྣང་ལས། ཚད་མེད་བཞི་རེ་རེ། སེམས་ཅན་དང་
ཆོས་དང་དམིགས་མེད་ལ་དམིགས་པ་གསུམ་རེ་བྱས་ཏེ། སེམས་ཅན་ལ་དམིགས་བ་རྒྱུ་
རྣམ་པ་བཞིས་བཤད་པའི་བྱམས་པ་དང་ལྡན་པའི་སེམས་ཞེས་པ་ཁྱད་གཞི་འདོད་པའི་བདེ་
བ་སྒྲུབ་པས་ཡངས་པ། བསམ་གཏན་དང་པོ་གཉིས་ཀྱི་དགའ་བ་དང་བཅས་པའི་བདེ་བ་
བསྒྲུབ་པས་རྒྱ་ཆེན་པོར་གྱུར་པ། བསམ་གཏན་གསུམ་པའི་དགའ་བ་མེད་པའི་བདེ་བ་བསྒྲུབ་
པས་མི་གཉིས་པ། འབྲས་བུ་བདེ་བ་དེ་དག་ལྡན་པས་ཚད་མེད་པ་སྟེ་ལྔས་ཉེ་བར་སྒྲུབ་པའི་
ཁྱད་པར་དང༌། མི་འདོད་པ་དང་འདོད་པ་སྒྲུབ་པའི་གེགས་ཀྱི་གཉེན་པོ་བྱེད་པས་འཁོན་
མེད་པ་སྟེ་གཉེན་པོའི་ཁྱད་པར་དང༌། གཉིད་རྨུགས་དང་རྒོད་འགྱོད་མེད་པས་འགྲན་ཟླ་
མེད་པ་དང་། ལེགས་པར་མཉམ་པར་བཞག་པས་སྒྲིབ་པ་མེད་པ་སྟེ་རྣམ་དག་གི་ཁྱད་པར་
དང༌། འདོད་པ་དང་གཟུགས་ཀྱི་རྣམ་སྨིན་དང་རྒྱུ་མཐུན་གྱི་འབྲས་བུ་གནོད་པ་མེད་པ་ཅི་
རིགས་འཛིན་པས་གནོད་པ་མེད་པ་སྟེ་འབྲས་བུ་འཛིན་པའི་ཁྱད་པར་ཏེ་བཞི་དང་། ཁམས་
གསུམ་གྱི་སོ་སྐྱེ་དང་སློབ་པ་ཐམས་ཅད་དུ་སོང་བའི་གདགས་གཞིའི་ཆོས་ལ་དམིགས་ཏེ། ཤིན་
ཏུ་གོམས་པ་ཆོས་ལ་དམིགས་པ་དང༌། ཆོས་དབྱིངས་མཐའ་ཡས་པའི་སེམས་ཅན་མཐའ་

འགྲེལ་མཆན་སྐབས་དང་པོ། 318 རྣམ་མཁྱེན།
མེད་པར་དམིགས་པས་དམིགས་མེད་ལ་དམིགས་པར་བཤད་ལ། དེ་བཞིན་དུ་ཚད་མེད་
ཕྱི་མ་གསུམ་ལ་ཡངསྦྱར་བར་གསུངས་ལ། མདོ་ལས་ཕྱིན་དྲུག་གི་གོ་རིམ་ལྟར་གསུངས་
ཀྱང༌། ཉི་སྣང་དུ་བཟོད་བརྩོན་གཉིས་བྱམས་པ་དང༌། ཤེས་རབ་སྙིང་རྗེ་དང༌། བསམ་
གཏན་དགའབ་དང༌། སྦྱིན་ཚུལ་གཉིས་བཏང་སྙོམས་ལ་སྦྱར་ཏེ། སེམས་ཅན་རྣམས་ཀྱི
རྣམ་མཁྱེན་ཐོབ་ཕྱིར་ཆོས་སྟོན་ནོ་སྙམ་པའི་བཟོད་པ་དང༌། དེ་ལ་བརྩོན་པས་བྱམས་པ་
དང་། བསམ་གཟུགས་དང་མི་རྟག་སོགས་བསྒོམས་ཀྱང་དེས་རློམ་སེམས་མེད་པའི་ཤེས་
རབ་ཀྱིས་སེམས་ཅན་ལ་སྙིང་བརྩེ་བ་དང་། བསམ་གཏན་ཚད་མེད་སོགས་ལ་མ྅མ་པར་
བཞག་ཀྱང་དེ་དག་མི་དམིགས་པར་རྟོགས་པའི་བསམ་གཏན་གྱིས་སེམས་བསྒྲུབ་པ་ལ་དགའ་
བ་དང༌། སེམས་ཅན་ཐམས་ཅད་ཟག་པ་ཟད་ཕྱིར་ཆོས་སྟོན་པའི་སྦྱིན་པ་དང་། བསམ་
གཟུགས་ཚད་མེད་བསྒོམ་པ་ཉན་རང་གི་སར་བསྔོར་མི་འཇུག་པའི་ཚུལ་ཁྲིམས་གཉིས་ཀྱིས་
སེམས་ཅན་ལ་སེམས་སྙོམས་པ་བསྒྲུབ་པས་ཡིན་ནོ། །མཉམ་བཞག་ཏུ་བདེན་པར་དམིགས་
པ་མེད་པར་རྟོགས་པ་དང་ལྡན་པ་དང༌། མདོ་ནི། ཤཱ་བུ་བྱང་ཆེན་ཐེག་ཆེན་ནི་ནང་སྟོང་
བ་ཉིད། ནས། འདུས་མ་བྱས་ཀྱི་ཆོས་ཀྱང༌། སོགས་སོ། །རྗེས་ཐོབ་ཏུ་སྦྱིན་སོགས་ཀྱི་
འཁོར་གསུམ་རྣམ་པར་དག་པ་སྒྱུ་མ་ལྟ་བུར་རྟོགས་པ་དང་། མདོ་ནི། གང་བོ་ཅི་ཙམ་
གྱིས་བྱང་ཆེན་ཐེག་ཆེན་ལ་གནས། ནས། ཤེས་ཕྱིན་ལ་གནས་པར་བྱའོ། །ཞེས་སོ། །ཆེད་
དུ་བྱ་བ་ཆེན་པོ་གསུམ་དོན་དུ་གཉེར་བ་དང༌། མདོ་ནི། ཤཱ་བུ་བྱང་ཆེན་རྣམ་མཁྱེན་ཡིད་
བྱེད། ནས། བྱང་ཆེན་ལ་གནས་ཞེས་བྱའོ། །ཞེས་རྟེན་བྱང་ཆེན་རྣམ་མཁྱེན་ཡིད་བྱེད་
དགོས་པ་བསྒོམ་པར་བདེན་ཞེན་གཞིག་ཆེད་དུ་དོན་བསྡུ་མི་དམིགས་པར་བསྒོམ་ཚུལ་གསུངས་
པས། ཟླ་འོད་དུ་སེང་བཟང་གིས་ཆེད་དུ་བྱ་བ་གསུམ་ལ་སྦྱར་བ་འཕགས་པས་མདོ་བྲིས་
པ་དང་འགལ། འཁོར་གསུམ་མི་དམིགས་པར་བསྒོམ་པའི་ཆེད་ད་ཡིན་ཞེས་པ་གསེར་ཕྲེང་
དུ་བཀག་གོ །མངོན་ཤེས་དྲུག་དང་། མདོ་ནི། ཤཱ་བུ་བྱང་ཆེན་སེམས་དང་པོ་བསྐྱེད་

རྣམ་མཁྱེན།འགྲེལ་མཆན་སྐབས་དང་པོ། 319
པ༑ ནས། ནམ་ཡང་མི་འབྲེལ་ལོ། །ཞེས་སོ། །འབྲས་བུ་རྣམ་ཀུན་མཁྱེན་པའི་ཚུལ་
ལ་ནི། འཇུག་པའི་སྒྲུབ་པའོ། །མདོ་ནི། དེས་རྣམ་མཁྱེན་གྱི་ཡེ་ཤེས་ཐོབ། ནས།
ཐེག་ཆེན་ལ་ཡང་དག་པར་གནས་ཞེས་པའོ། །ཞེས་སོ། །དགུ་བོ་དེ་དག་ནི། རྒྱུའི་ཐེག་
ཆེན་བརྒྱད་དང་འབྲས་བུའི་ཐེག་ཆེན་གཅིག་ལ། རྒྱན་སྣང་ལྟར་ན་དང་པོར་འཇུག་པ་
དང་ཕྱིའི་གོང་ནས་གོང་དུ་ཁྱད་པར་དུ་འཛེག་པ་ཡིན་པར་ཤེས་པར་བྱའོ། །ཉི་སྣང་ལས་
དེ་དང་དོན་གཅིག་པ་ཉིད་ཀྱིས་འཇུག་འཛེག་དོན་གཅིག་པར་གསུངས་པ་ལྟར་ལ། མདོ་
ལས། དང་པོ་ལྔ་འཇུག་པ་དང་ཕྱི་མ་བཞི་འཛེག་པའི་སྒྲས་གསུངས་སོ། །ཞེས་བྱ་བ་གསུངས་
ཏེ༑ གསུམ་པ་འགྲེལ་བ་ལ་རྟོགས་སྣང་དུ་འཇུག་ཡུལ་དང་པོ་དྲུག་རྒྱུའི་ཐེག་ཆེན་དང་ཐ་
མ་གསུམ་འབྲས་བུའི་ཐེག་ཆེན་གྱི་དབྱེ་བ་ཕན་ཡོན་ངོ་བོ་གསུམ་དུ་བྱས་པ་ནི་རེད་མདའ་བ་
ལྟར་ཡིན་ལ། རིན་ཆེན་བང་མཛོད་ལས། ཨར་ལྟར་ན་རྒྱུ་འབྲས་ཀྱི་དབང་དུ་བྱས་ན་དང་
པོ་དྲུག་རྒྱུ་དང་ཐ་མ་གསུམ་འབྲས་བུའི་ཐེག་ཆེན་ནོ། །དོན་གྱི་དབང་དུ་བྱས་ན་དང་པོ་གསུམ་
རང་དོན་བར་བ་གསུམ་གཞན་དོན་ཐ་མ་གསུམ་གཉིས་དོན་ནོ་ཞེས་དེ་ཨར་གྱི་འདོད་པར་
གསུངས་སོ། །གསེར་ཕྲེང་རྣམ་བཤད་གཉིས་སུ་རྔོག་ལོ་ལྟར། རྒྱུའི་ཐེག་ཆེན་ལ་འཇུག་
པ་བརྒྱད་དང་འབྲས་བུའི་ཐེག་ཆེན་གཅིག དང་པོ་ལ་གསུམ་ལས། དང་པོ་འཇིག་རྟེན་
པའི་ལམ་ལ་འཇུག་པ་ནི། དེ་ལ་འདས་ལམ་ཡོད་ཀྱང་འཇིག་རྟེན་པ་ཤས་ཆེ་བའི་སེམས་
ནང་དུ་བཟུང་སྟེ་བརྟན་པའི་དོན་དུ་བསམ་གཏན་དང་གཟུགས་མེད་པའི་སྙོམས་པར་
འཇུག་པ་དག་ལ་འཇུག་ལྡང་བྱེད་པའི་འཇུག་སྒྲུབ་དང༌། གཉིས་པ་འཇིག་རྟེན་ལས་འདས་
པའི་ལམ་ལ་འཇུག་པ་ལ་གཉིས། རང་དོན་དང་གཞན་དོན་སྒྲུབ་པའི་ལམ་མོ། །དང་པོ་
ལ་གཉིས། རང་དོན་རྟོགས་པ་ཕུན་ཚོགས་ཐོབ་བྱེད་སེམས་བརྟན་པ་དེ་ཚོགས་གཉིས་ལ་
སློབ་པའི་ཕྱིར་སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་དྲུག་ལ་འཁོར་གསུམ་དག་པས་འཇུག་
སྒྲུབ་དང༌། གཉིས་པ་སྤང་བ་ཕུན་ཚོགས་ཐོབ་བྱེད་ཚོགས་གཉིས་བསགས་པ་ན་སྟོང་ཉིད་

འགྲེལ་མཆན་སྐབས་དང་པོ། 320 རྣམ་མཁྱེན
ལ་མོས་པའི་མཐོང་བའི་ལམ་དང་ས་བདུན་པ་མན་གྱི་སྒོམ་པའི་ལམ་དང་། ས་བརྒྱད་
པའི་འབད་རྩོལ་རགས་པ་ཞི་བས་མི་སློབ་པའི་ལམ་དང་། ཁྱད་པར་གྱི་ལམ་ས་དགུ་བ་
དང་བཅུ་པའི་ལམ་འབུམ་པ་འཆད་པ་ལྟར་དང༌། ཟླ་འོད་དུ་སེང་བཟང་གིས་མི་སློབ་ལམ་
ཁྱད་པར་ལམ་གྱི་སྔོན་དུ་བཤད་པ་མི་འཐད། ཅེས་པ་དང༌། ལོ་ཆེན་གྱིས་མི་སློབ་ལམ་
དབྱེ་བར་བཀོད་ཙམ་དང༌། ཉ་དང་རེད་མདའ་བས་ཀྱང་མི་སློབ་ལམ་དུ་བྱས་པ་མི་འཐད་
ཚུལ་གསེར་ཕྲེང་ལྟར་རོ། །གཉིས་པ་གཞན་དོན་སྒྲུབ་པའི་ལམ་ལ་གཉིས། དང་པོ་དེའི་
ཐབས་ནི། དེ་ལ་སྤྲོ་བ་ཕྱིན་དྲུག་དང་འབྲེལ་བ་ཚད་མེད་པ་བཞི་ལ་འཇུག་པ་དང་། གཉིས་
པ་གཞན་དོན་རྣམ་པར་དག་བྱེད་ནི། ཆོས་ཐམས་ཅད་བདེན་པར་མི་དམིགས་པར་རྟོགས་
པ་དང་ལྡན་པའི་འཇུག་པ་དང༌། གསུམ་པ་ཐེག་དམན་ལས་ཁྱད་པར་འབྱེད་པའི་ཆོས་
གསུམ་ལས། དང་པོ་རྣམ་པར་མི་རྟོག་པ་དངོས་པོ་ཐམས་ཅད་ལ་འཁོར་གསུམ་དག་
ཕ་སྒྱུ་མ་ལྟ་བུར་འཇུག་པ་དང་། གཉིས་པ་རྫོགས་བྱང་དུ་བསྔོ་བའི་ཆེད་དུ་བྱ་བ་ཆེན་པོ་
གསུམ་དོན་དུ་གཉེར་བ་ལ་འཇུག་པ་དང༌། གསུམ་པ་མཐུས་ཁྱད་པར་མངོན་པར་ཤེས་
པ་དྲུག་ལ་འཇུག་པ་དང༌། གཉིས་པ་འབྲས་བུ་ལ་འཇུག་པ་ནི། མངོན་ཤེས་ཐོབ་པ་རྣམས་
བདག་གིས་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱ་སྙམ་དུ་འཇུག་པའི་སྒྲུབ་པའོ།།
དེ་ལྟར་ཡུལ་དེ་དག་ལ་ཡང་དག་པར་གནས་པ་སྟེ་འཇུག་པའི་མཚན་ཉིད་ཅན་དགུ་ནི།
ཐེག་པ་ཆེན་པོའི་རྒྱུ་འབྲས་ཀྱི་ཆོས་མཐའ་དག་གནོན་པའམ་བགྲོད་པར་བྱེད་པའི་ངོ་བོ་
ཉིད་ཡིན་པས་འཇུག་པའི་སྒྲུབ་པ་རྣམ་པ་དགུའོ། །བརྒྱད་སྟོང་བར་སེམས་དཔའ་དེ།
ནས། འཆིའོ། །ཞེས་པས་གོ་འཇུག་གི་སྒྲུབ་པ་གཉིས་དང་ལྡན་པའི་སེམས་དཔར་གསུངས་
སོ༑ ༑འཇུག་ཡུལ་དགུའི་ཐ་མ་ལ་འཇུག་ཚུལ། རྔོག་ཊིཀ་ལས། རྣམ་པ་ཐམས་ཅད་
མཁྱེན་པ་ལ་འཇུག་པ་ནི། དེ་འཐོབ་པའི་གནས་སྐབས་ན་དེ་ཐོབ་པར་བྱེད་པའི་བྱ་བ་ཡིན་
གྱི༑ ཞེས་པ་ལྟར་དེ་ཐོབ་བྱེད་ལ་བྱེད་པས། འཇུག་སྒྲུབ་ཡིན་ན། དེ་ལ་འཇུག་པའི་འཇུག་

རྣམ་མཁྱེན།
འགྲེལ་མཆན་སྐབས་དང་པོ། 321
སྒྲུབ་ཡིན་པས་ཁྱབ་ལ། སྤྱིར་འཇུག་ཚུལ། དེ་ཉིད་ལས། ཐོབ་པ་དང་མི་ཉམས་པ་དང་
འཕེལ་པར་འབད་པའོ། །ཞེས་དང་། གཞན་ལ་ནི་མི་ཉམས་པ་དང་ཁྱད་པར་དུ་འགྲོ་བའི་
དོན་དུ་ཞུགས་ནས་ཀྱང་བྱ་བ་ཡོད་པ་ཉིད་དོ། །ཞེས་འཇུག་ཚུལ་གསུམ་གསུངས་པས། འཇུག་
ཡུལ་དགུའི་དང་པོ་དང་འཇུག་སྒྲུབ་དགུའི་དང་པོ་གཉིས་ཡིན་ཁྱབ་མཉམ་ཡིན་ཏེ། བསམ་
གཟུགས་ལེགས་བཤད་མཛོད་ཀྱི་སྒོ་འབྱེད་ལས། བསམ་གཏན་གཟུགས་མེད་སྦྱིན་སོགས་
དང༌། ཞེས་པའི་དངོས་བསྟན་གྱི་བསམ་གཟུགས་བརྒྱད་ཆོས་ཅན། ནས། ཁྱོད་རྒྱུའི་
ཐེག་ཆེན་བརྒྱད་ཀྱི་དང་པོ་ལ་འཇུག་པའི་འཇུག་སྒྲུབ་ཡིན་པའི་ཕྱིར། དེར་ཐལ། ཆོས་
ཅན་དེ་ཡིན་པའི་ཕྱིར། ཞེས་གསུངས་པའི་ཕྱིར། དེ་བཞིན་དུ་རྒྱུའི་ཐེག་ཆེན་བརྒྱད་དང་
དེ་ལ་འཇུག་པའི་འཇུག་སྒྲུབ་བརྒྱད་འདྲ་སྟེ། གསེར་ཕྲེང་ལས། ཡུལ་དེ་དག་ལ་ཡང་དག་
པར་གནས་པའི་མཚན་ཉིད་དེ། ཞེས་དང༌། རྣམ་བཤད་ལས་དེ་དག་ལ་དམིགས་ནས་ཡང་
དག་པར་གནས་པའི་མཚན་ཉིད་ཀྱི་ཉམས་ལེན་གྱི་བྱ་བ་རྣམས་ཡོད་པའི་ཕྱིར་ཞེས་དམིགས་
ནས། ཞེས་པ་སྒོམ་བྱར་བྱས་ནས་ཉམས་སུ་ལེན་པའི་དོན་ཡིན་ལ། རྒྱུའི་ཐེག་ཆེན་བརྒྱད་
ནི་ངོ་བོར་བསྐྱེད་ནས་གསར་ཐོབ་དང་ཐོབ་ཟིན་མི་ཉམས་པ་དང་འཕེལ་བའི་ཕྱིར་སྒོམ་པ་
ཡིན་ནོ། །གསེར་ཕྲེང་ལས། དེའི་འོག་ཏུ་ཞེས་འོག་མ་རྣམས་ལ་ཡང་སྦྱར་རོ། །ཞེས་
འཇུག་སྒྲུབ་དགུ་རིམ་ཅན་ཐོབ་པ་ལྟར་གསུངས་ཀྱང་། འགྲེལ་བའི་ཟིན་བྲིས་ལ། སྤྱིར་
འདི་ལྟར་སྐྱེ་དགོས་པའི་ངེས་པ་ཆེར་མེད་ཀྱང༌། ཞེས་པ་ལྟར། རིམ་ཅན་ཁོ་ནར་མ་ངེས་
ཀྱང༌། ཕྱིན་དྲུག་ལ་འཇུག་པ་སོགས་འདས་ལམ་ལ་སྦྱར་བས་འཕགས་ལམ་དགོས་སམ་
ཐེག་དམན་ལས་འབྱེད་བྱེད་གསུམ་དང་ཐ་མ་སྐྱེ་འཕགས་གཉིས་ཀར་ཡོད་དམ་དཔྱད།

འགྲེལ་མཆན་སྐབས་དང་པོ། 322 རྣམ་མཁྱེན།
ཡུལ་གྱི་རྟོགས་དཀའ་བ་བྱེ་བྲག་ཏུ་བཤད་པ་ལས་ཐོས་བསམ་
སྒོམ་གསུམ་གྱི་རྣམ་བཞག་སྤྱིར་བསྟན་པ།
ཡུལ་གྱི་རྟོགས་དཀའ་བ་བྱེ་བྲག་ཏུ་བཤད་པ་ལ། བསམ་གཏན་གཟུགས་མེད་དང་།
ཚད་མེད་བྱེ་བྲག་ཏུ་བཤད་པ་གཉིས། དང་པོ་ལ། གསེར་ཕྲེང་ལས། གང་གིས་ཐོབ་བྱེད་
ཀྱི་རྒྱུ། གང་ཞིག་ཐོབ་བྱའི་ངོ་བོ། དེ་ཐོབ་པའི་རྟགས། ཐོབ་པ་པོའི་གང་ཟག་ངཞི་བྱས་
ལ༑ རྣམ་བཤད་དང་རྟོགས་སྣང་དུ་རེད་མདའ་བ་ལྟར་རྒྱུ་ངོ་བོ་འབྲས་བུ་གསུམ་དུ་བྱས་
ཀྱང་། སྒོ་མང་ཡིག་ཆར་ཐོས་བསམ་སྒོམ་གསུམ་གྱི་རྣམ་བཞག་སྤྱིར་བསྟན་པ་དང་། བསམ་
གཟུགས་སྙོམས་འཇུག་གི་རྣམ་བཞག་བྱེ་བྲག་ཏུ་བཤད་པ་གཉིས་བྱས་པ་ནི། སྔ་ཕྱི་མང་
བོས་ཐོས་བསམ་དང་ཉམས་ལེན་གྱི་གཞུང་སོ་སོར་བྱེད་པ་དང༌། ཐོས་བསམ་སྒོམ་གསུམ་
གྱི་ངོ་བོ་ནོར་བའི་དབང་གིས་སྒོམ་སྒྲུབ་ནོར་བ་སོགས་ལྡོག་ཆེད་ཡིན་པས། དེ་ལྟར་བཤད་
ན་སྔ་མའི་ས་བཅད་རྣམས་ལྷག་དང་བཅས་འདུ་པས། དང་པོ་ནི། བྱེ་སྨྲ་སྔ་མས་མིང་རྐྱང་
ལ་དམིགས་པ་ཐོས་བྱུང་དང་། དོན་རྐྱང་ལ་དམིགས་པ་སྒོམ་བྱུང༌། རེས་མིང་རེས་དོན་
ལ་བརྟེན་པ་བསམ་བྱུང་ཟེར། མཛོད་འགྲེལ་དུ་དགག་ཚུལ་གཞན་དུ་བཤད་ཟིན་ལ། བོད་
སྔ་མས་སྒོམ་ལ་འཇོག་སྒོམ་གྱིས་ཁྱབ། གཞུང་ཆེན་མོ་རྣམས་ཕྱིའི་གོ་རྒྱ་གཅོད་པ་ཙམ་
གྱི་ཆེད་ཡིན། སྒོམ་བྱེད་ཚེ་མཁས་བླུན་གཉིས་ལས་བླུན་པོ་བཟང་ཟེར་བ་སོགས་དགག་ཚུལ་
ལུང་མདོ་དང་བྱམས་ཆོས་སོགས་དང༌། རིགས་པ་དཔྱད་སྒོམ་སྒོམ་མ་ཡིན་པར་ཐལ་བ་
དང༌། གཞུང་ཆེན་མོ་གསུངས་ཚེ་སེམས་ཅན་མང་པོས་དགྲ་བཅོམ་སོགས་ཐོབ་པ་དང་།
མཁས་པས་བློ་རྒྱ་སྐྱེད་པ་ལས་བླུན་པོའི་ཕུར་ཚུགས་བཟང་བར་ཐལ་བ་སོགས་ཀྱིས་སོ། །རང་
ལུགས་ལ། ཐོས་བསམ་སྒོམ་གསུམ་གྱི་ནང་གི་ཐོས་པའི་མཚན་ཉིད་ནི། སྡེ་སྣོད་གསུམ་
སོགས་ཀྱི་ཚིག་དོན་མ་ཐོས་པ་གསར་དུ་བློ་ལ་ལེན་ཅིང་འཛིན་པ་དང་མི་བརྗེད་པ་བྱང་ངར་

འགྲེལ་མཆན་སྐབས་དང་པོ། 323 རྣམ་མཁྱེན།
ཁ་ཏོན་ལ་བརྩོན་པ་ཅི་རིགས་སྒོས་གཞན་ལ་བརྟེན་དགོས་ཀྱི་རིགས་ཅན། ཞེས་པ་བཤེས་
གཉེན་དང་གསུང་རབ་སོགས་ལ་དངོས་སུ་བརྟེན་ནས་ཚིག་དོན་མ་ཐོས་པ་གསར་དུ་འཛིན་
པ་དང་མི་བརྗེད་པར་ཁ་ཏོན་ཙམ་ལ་བརྩོན་པའི་བློ་འཇོག་པས་རང་སྟོབས་ཀྱིས་དཔྱད་པ་
མི་བྱེད་པར་བློར་འཛིན་པ་ཙམ་མོ། །ཐོས་བྱུང་གི་ཤེས་རབ་ཀྱི་མཚན་ཉིད། རང་སྟོབས་
ཀྱིས་བསམ་བྱུང་མ་རྙེད་ཀྱང་གཞན་བཤེས་གཉེན་ནམ་ལུང་ཚད་མ་ལས་སྐྱེས་པའི་ཆོས་རྣམ་
པར་འབྱེད་པའི་བློ་གྲོས་དེ་བཞག་པས། བཤེས་གཉེན་ནམ་ལུང་ཚད་མ་ལ་བརྟེན་ནས་དཔྱད་
དེ་སྒྲ་སྤྱི་ཙམ་གྱི་སྒོ་ནས་ངེས་པའི་བློ་ཐོས་བྱུང་དང་། དེའི་ནང་གི་བསམ་པའི་མཚན་ཉིད་
ནི༑ རིགས་པ་བཞི་སོགས་ལུང་རིགས་ཀྱིས་ཐོས་དོན་ལ་ཚུལ་བཞིན་དུ་བསམས་ནས་ཚད་
མས་ངེས་པ་འདྲེན་ཕྱིར་དུ་སེམས་པ་དེ་དེ་ཡིན། ཞེས་པའི་ཚད་མ་བློ་དོན་མཐུན་ལ་བྱས་
ནས་དེས་དོན་དེ་ལ་བཅོས་མིན་ཀྱི་མྱོང་བ་ཐོན་ཕྱིར་སེམས་པར་བྱས་ན་ཐབས་ཀྱི་ཆ་སོགས་
དང་འགྲིག་ཅིང༌། མཛོད་འགྲེལ་ལས་ཐོས་ནས་ཕྱིན་ཅི་མ་ལོག་པར་སེམས་པར་བྱེད་དོ།།
ཞེས་སོགས་དང་འགྲིག་གམ་དཔྱད། བསམ་བྱུང་གི་མཚན་ཉིད། ཐོས་པའི་དོན་ལ་རིགས་
པས་དཔྱད་པ་ལས་ངེས་པ་རྙེད་པ་དེ་དེ་ཡིན། ཞེས་པ་ཡང་བཅོས་མིན་གྱི་མྱོང་བ་ཐོན་པ་
ལ་བ་བསམ་བྱུང་གི་ངེས་པ་རྙེད་ཟེར་དགོས་པ་སེམས་བསྐྱེད་སོགས་ཀྱིས་ཤེས་ལ། མཛོད་
འགྲེལ་ལས། བསམ་པ་ལས་བྱུང་བ་ནི། རིགས་པས་ངེས་པར་བརྟག་པ་ལས་སྐྱེས་པ་ཡིན་
ནོ༑ ༑ཞེས་པས་ཀྱང་འགྲུབ་བོ། །སྒོམ་གྱི་མཚན་ཉིད། ཐོས་བསམ་གྱི་དོན་ལ་སྒྲོ་འདོགས་
ཚད་མས་བཅད་དེ་ངེས་པའི་དོན་ལ་དཔྱད་འཇོག་ཅི་རིགས་ཀྱི་སྒོས་ཡིད་དོན་དེ་ལས་གཞན་
དུ་མི་གཡེང་བར་ཁ་ནང་དུ་ཕྱོགས་ཏེ་དོན་དེ་ཉིད་བསྣན་ཏེ་ཡིད་ལ་འདྲིས་པར་བྱེད་པ། ཞེས་
པ་ཡང༌། ཐོས་བསམ་གྱིས་མྱོང་བ་ཐོན་པའི་དོན་ལ་དཔྱད་འཇོག་ཅི་རིགས་ཀྱིས་གཞན་
དུ་མི་གཡེང་བར་ཡང་ཡང་འདྲིས་པར་བྱེད་པའི་བློ་ཡིན་ཏེ། འགྲེལ་བཤད་ཚིག་གསལ་ལས།
སྒོམ་པར་བྱེད་པ་ནི། ཡིད་དེའི་སྐལ་བ་ཅན་དུ་བྱེད་པའམ་དེའི་དངོས་པོར་བྱེད་པའོ། །ཞེས་

འགྲེལ་མཆན་སྐབས་དང་པོ། 324 རྣམ་མཁྱེན།
གསུངས་པའི་ཕྱིར། སྒོམ་བྱུང་གི་མཚན་ཉིད། བསམ་བྱུང་གིས་ངེས་པའི་དོན་ལ་དཔྱད་
འཇོག་ཅི་རིགས་ཀྱི་སྒོས་རྩེ་གཅིག་ཏུ་དམིགས་ཏེ་གོམས་པ་ལས་བྱུང་བ། གསུངས་ཀྱང་།
དེ་ལྟར་གོམས་པ་ལས་བྱུང་བའི་ཤིན་སྦྱངས་ཁྱད་པར་ཅན་གྱིས་ཟིན་པའི་བློ་འཇོག་གོ །དབྱེ་
བ་ཐོས་པ་ལ། ཚིག་དོན་བློ་ལ་འཛིན་པ་གཉིས་དང༌། བསམ་པ་ལ་དེ་གཉིས་ལ་སེམས་པ་
གཉིས་དང༌། སྒོམ་པ་ལ་མི་དཔྱོད་པར་འཇོག་པའི་ཞི་གནས་དང༌། སོ་སོར་དཔྱད་པའི་
ལྷག་མཐོང་གི་སྒོམ་གཉིས་སོགས་ཡོད་ལ། ས་མཚམས་སྤྱིར་ཐོས་པ་ཙམ་སངས་རྒྱས་ལ་
ཡོད་ཀྱང་གསུམ་དུ་ཕྱེ་བའི་ཐོས་བསམ་སྒོམ་གསུམ་ས་བཅུའི་བར་དུ་ཡོད་པར་གསུངས་སོ།།
ཐོས་བྱུང་གསུམ་དུ་ཕྱེ་བའི་ཐོས་པ་མིན་ཀྱང་སྤྱིར་ཐོས་པ་ཡིན་ལ། དེ་བཞིན་དུ་བསམ་བྱུང་
སྤྱིར་བསམ་པ་ཡིན་ཏེ། སེམས་ཅན་གྱི་རྒྱུད་ཀྱི་སྒོམ་བྱུང་སྤྱིར་སྒོམ་པ་ཡིན་ཀྱང་གསུམ་
དུ་ཕྱེ་བའི་དེ་མིན་པ་བཞིན་ཡིན་པའི་ཕྱིར། ཐོས་བྱུང་དང་བསམ་པ་མི་འགལ་བ་བཞིན་དུ་
བསམ་བྱུང་དང་སྒོམ་མི་འགལ་ལོ། །གཉིས་པ་བསམ་གཟུགས་ཀྱི་རྣམ་བཞག་ལ། སྒོམ་
པའི་རྟེན་དང་། བསྒོམ་བྱ་བསམ་གཟུགས་ཀྱི་ཏིང་ངེ་འཛིན་དང་། དེ་ལ་བརྟེན་པའི་སངས་
རྒྱས་བྱང་སེམས་ཀྱི་ཏིང་ངེ་འཛིན་གྱི་རྣམ་གྲངས་གསུམ།
བསམ་གཟུགས་གྱི་རྣམ་བཞག་ལས་སྒོམ་པའི་རྟེན་བཤད་པ།
དང་པོ་ལ་ལུས་རྟེན་དང་། སེམས་རྟེན་གཉིས། དང་པོ་ནི་མཛོད་ལས། ལྷ་ལའང་
མི་རྣམས་ལ་གསུམ་མོ། །ཞེས་སོགས་ལྟར་མི་དང་ལྷའི་རྟེན་ལ་སྒོམ་བྱུང་དང་སྙོམས་འཇུག་
གསར་སྐྱེ་དང་སྐྱེས་ཟིན་ལྡན་པ་ཡོད་ལ། ཆོས་སྤོང་བ་དང་མཚམས་མེད་སོགས་ལས་སྒྲིབ་
སྟོབས་ལྡན་བསགས་ལ་མ་སྦྱངས་བར་དུ་དང༌། ཕོ་མོ་གཉིས་ཀའི་ཉོན་མོངས་ཤས་ཆེ་བས་
ངོ་ཚ་དང་ཁྲེལ་ཡོད་ཤས་ཆུང་བ་མཚན་གཉིས་པ་སོགས་ཟ་མ་མ་ནིང་གི་རྟེན་དང་། རྣམ་
སྨིན་གྱི་སྒྲིབ་པ་སྟེ་ལས་ངན་པའི་རྣམ་སྨིན་གྱི་ཕུང་བོ་དང་ལྡན་པ་ངན་སོང་གསུམ་དང་འདུ་

འགྲེལ་མཆན་སྐབས་དང་པོ། 325 རྣམ་མཁྱེན།
ཤེས་མེད་པའི་སེམས་ཅན་དང་སྒྲ་མི་སྙན་པའི་ལུས་རྟེན་ལ་སྒོམ་བྱུང་དང་སྙོམས་འཇུག་གསར་
སྐྱེ་མེད་ལ། འདུ་ཤེས་མེད་པ་བ་མ་གཏོགས་པ་ལ་ཐོབ་ཟིན་ལྡན་པའང་མེད་དོ། །བཤེས་
སྤྲིངས་ལས། དེ་དག་བློ་དང་ལྡན་ཡང་འགྲོ་བ་ཡི། སྒྲིབ་པས་བདེན་པ་མཐོང་བ་མ་མཆིས་
སོ༑ ༑ཞེས་པ་དྲངས་ནས་བསམ་གཟུགས་ཆེན་མོར་ལྷ་མིན་ལ་ཡང་དེ་གསར་སྐྱེས་མེད་
པར་གསུངས་སོ། །དེས་ན་མདོ་ལས། ཡི་དྭགས་དུ་མ་བདེན་པ་ལ་བཀོད་པར་གསུངས་
པ་སེམས་བསྐྱེད་ལ་སྦྱར་བ་ཡང་འགྲིག་གོ །རྗེ་བཙུན་པ་སོགས་ཀྱིས་བྱང་སེམས་ལ་ཞི་ལྷག་
ཟུང་འབྲེལ་ཐོབ་པས་ཁྱབ་པར་བཤད་པའང་ཁེགས་སོ། །གླིང་གསུམ་གང་རུང་དུ་སྐྱེ་ཁ་
མ་ཡིན་ན་འདོད་ཉོན་རགས་པ་མངོན་དུ་གྱུར་པས་ཁྱབ། ཅེས་པ་དང༌། ཁྱོད་ཀྱི་བར་སྲིད་
ཡོད་པར་ཐལ། ཁྱོད་གཟུགས་ཅན་གྱི་འགྲོ་བ་རིགས་དྲུག་གང་རུང་ཡིན་པའི་ཕྱིར། ཞེས་
པ་གཉིས་ལས་ཉོན་གྱིས་དེར་སྐྱེ་བ་ལ་དགོངས་ལ། སྔ་མ་དོར་ཁ་མའི་སྔོན་དེར་སྲེད་ལེན་
མངོན་དུ་གྱུར་དགོས་པའི་དོན་ཡིན་གྱི། དེར་སྐྱེ་ཁ་མ་འཆི་སྲིད་ཕྲ་མོ་བ་ཡིན་པས་མ་སྒྲིབ་
ལུང་མ་བསྟན་གྱི་སེམས་མངོན་དུ་གྱུར་དགོས་པའི་ཕྱིར་རོ། །དངོས་གཞི་སྙོམས་འཇུག་
མ་ཉམས་བར་དུ་འདོད་ཉོན་མངོན་གྱུར་དུ་ལྡང་མི་སྲིད་པའི་ཕྱིར། ཞེས་པ་དབང་མེད་དུ་
མངོན་གྱུར་མི་སྐྱེ་བའི་དོན་ཡིན་གྱི་བྱང་སེམས་ཚོགས་སྦྱོར་གཞན་དོན་དུ་ལས་ཉོན་གྱིས་སྐྱེ་
བ་འཛིན་ན་འདོད་སྲེད་རགས་པ་མངོན་དུ་གྱུར་ཀྱང་ཉོན་མོངས་པའི་ཉེས་པ་མི་སྐྱེད་པས་
དངོས་གཞི་ལས་ཉམས་མི་དགོས་པའི་ཕྱིར། བསམ་གཟུགས་ཟིན་བྲིས་ལས། བྱང་སེམས་
དེ་ལས་མ་ཉམས་པར་འདོད་པར་སྐྱེ་ཐུབ་པ་འདི་ལ་རང་རྒྱུད་པ་མན་ཆད་མཐུན། ནས།
ཐལ་འགྱུར་བ་ལྟར་ན་ཚོད་ཅུང་མི་ཐིག་ཅེས་གསུངས་པས། ཐལ་འགྱུར་བའི་ལུགས་ལ་
མངོན་པ་ནས་བཤད་པའི་དགྲ་བཅོམ་པ་མངོན་པ་ནས་བཤད་པའི་ཉོན་མོངས་ལ་མ་ལྟོས་པས་
སྐྱེ་བ་ལེན་པ་ཡོད་ན་དངོས་གཞི་ལས་མ་ཉམས་པར་འདོད་པར་ལས་ཉོན་གྱིས་སྐྱེས་པའི་ཉན་
ཐོས་ཡོད་དགོས་ལ་མེད་ན་སྤྱོད་འཇུག་སོགས་དང་འགལ་ལོ། །དེ་ཉིད་ལས། བདེ་བ་ཅན་

འགྲེལ་མཆན་སྐབས་དང་པོ། 326 རྣམ་མཁྱེན།
དུ་སྐྱེ་བ་ལ་བར་སྲིད་མེད་ཀྱང་དེ་འདྲའི་ལུས་གཅིག་བླངས་ནས་སྐྱེ་དགོས། གསུངས་པ་བར་
དོ་སྒྲུབ་བྱེད་ཀྱི་རིགས་པ་དང་རྗེའི་བདེ་སྨོན་སོགས་དང་འགྲིག་ཀྱང་བར་དུ་འཆི་ཆུང་གཅིག་
བྱེད་དམ་དཔྱད། སྤྱིར་བཏང་དམིགས་བསལ་ལ། བསམ་གཏན་གཟུགས་མེད་རང་དང་
ནི༑ འོག་སའི་རྟེན་ཅན་ཞེས་པས། དེ་དག་སྒོམ་པའི་རྟེན་རང་ས་དང་འོག་སའི་རྟེན་གང་
རུང་དགོས་ཞེས་སྤྱིར་བཏང་དང་། སྲིད་རྩེ་འཕགས་པས་ཞེས་པས་རྟེན་གོང་མ་ཡོད་པ་དམིགས་
ཀྱིས་བསལ། འོག་དགོས་མེད་ཅེས་པས། བརྟེན་པ་སྙོམས་འཇུག་འོག་མ་སྒོམ་པ་དགོས་
པ་མེད་ཅེས་སྤྱིར་བཏང་དང༌། ཅི་ཡང་མེད་མངོན་དུ་བྱས་ནས། ཞེས་པས་བརྟེན་པ་འོག་
མ་མངོན་དུ་བྱེད་ཅེས་པ་དམིགས་ཀྱིས་བསལ་བས་རྟེན་དང་བརྟེན་ལ་སྦྱར་ཚུལ་གཉིས་མཛོད་
རྩ་འགྲེལ་གྱི་དགོངས་པར་གསུངས་སོ། །བྱེ་སྨྲའི་དམིགས་བསལ་དེར་ངེས་ཀྱང༌། གོང་
མའི་ལུགས་ལ་བསམ་གཟུགས་ཆེན་མོ་ལས། བསམ་གཏན་བཞི་བའི་རྟེན་ཅན་གྱི་ཉན་ཐོས་
འཕགས་པའི་རྒྱུད་ཀྱི་རབ་མཐའི་བསམ་གཏན་ཡོད་པའི་ཕྱིར་དང་། དེའི་རྟེན་ཅན་བྱང་
འཕགས་རྒྱུད་ཀྱི་ཐོད་རྒལ་གྱི་སྙོམས་འཇུག་ཡོད་པ་སོགས་ཀྱི་ཕྱིར། ཞེས་གསུངས་པས།
གཟུགས་མེད་ཉན་ཐོས་རབ་མཐའི་བསམ་གཟུགས་བསྒོམ་པ་ཡོད་དམ་དཔྱད། མེད་ན་བསམ་
གཏན་བཞི་བ་དང་གཟུགས་མེད་དང་པོ་གཉིས་གོང་སའི་རྟེན་ལ་སྒོམ་པ་མེད་དགོས་སོ། །དེ་
ཉིད་ལས། འཕགས་ལམ་ཡིན་པའི་ཕྱིར་ཏེ། འཕགས་རྒྱུད་ལ་གསར་ཐོབ་ཀྱི་བསམ་གཟུགས་
ཀྱི་སྙོམས་འཇུག་བརྒྱད་པོ་གང་རུང་ཡིན་པའི་ཕྱིར། ཞེས་པར་འཕགས་རྒྱུད་ལ་གསར་ཐོབ་
གནས་གཙང་སྐྱེ་བ་འཕེན་བྱེད་ཀྱི་ལས་ཡོད་མེད་སོགས་དཔྱད། ཐེག་ཆེན་སྦྱོར་ལམ་པ་
ཡིན་ན། བསམ་གཏན་ས་དྲུག་ཐོབ་པས་ཁྱབ་པ་སྟེ། རྣམ་བཤད་ལས། ཞི་རགས་ཀྱི་རྣམ་
པ་ཅན་གྱི་བསམ་གཏན་བཞི་བའི་དངོས་གཞི་བྱང་ཆུབ་སེམས་དཔའ་རྣམས་ཀྱིས་སྦྱོར་ལམ་
གྱི་སྐབས་སུ་ངེས་པར་ཐོབ་ལ། ཞེས་གསུངས་པའི་ཕྱིར། དེ་ནས་དེ་ལས་ཉམས་པ་མེད་
དོ༑ ༑དགེ་ཆོས་མ་སྐྱེ་བ་བསྐྱེད་ཕྱིར་སྒོམ་པ་ཐོབ་ཕྱིར་སྒོམ་པ་དང༌། མི་ཉམས་པ་དང་

རྣམ་མཁྱེན།འགྲེལ་མཆན་སྐབས་དང་པོ། 327
འཕེལ་ཕྱིར་སྒོམ་པ་བརྟེན་ཕྱིར་སྒོམ་པ་དང༌། སྡིག་པ་སྤང་ཕྱིར་སྒོམ་པ་བསལ་བའི་ཕྱིར་
སྒོམ་པ་དང༌། སྡིག་པ་མ་སྐྱེས་མི་སྐྱེད་ཕྱིར་སྒོམ་པ་གཉེན་པོའི་སྒོམ་པ་བཞི་ཡོད་དེ། ཀུན་
བཏུས་ལས། ལམ་སྒོམ་པ་གང་ཞེ་ན། ཐོབ་པར་བྱ་བའི་སྒོམ་པ་དང་། བརྟེན་པའི་སྒོམ་
པ་དང་། བསལ་པའི་ཕྱིར་སྒོམ་པ་དང༌། གཉེན་པོ་སྒོམ་པའོ། །ཞེས་པ་ལྟར་རོ། །ཀུན་
བཏུས་ལས། རབ་ཏུ་དབྱེ་བས་ནི་ས་བོན་དང་ལྡན་པ་དང་། དབང་དང་ལྡན་པ་དང་། ཀུན་
ཏུ་འབྱུང་བ་དང་ལྡན་པའོ། །ཞེས་པ་ལྟར། ལྡན་པ་ལ་ཉོན་མོངས་དང་སྐྱེས་ཐོབ་དགེ་བ་
སོགས་མངོན་གྱུར་མེད་ཀྱང་འབད་རྩོལ་ལ་མི་ལྟོས་པར་རང་གི་ངང་གིས་འབྱུང་རུང་གི་ས་
བོན་དང་ལྡན་པའི་ལྡན་པ་དང་། སྦྱོར་བྱུང་དགེ་བ་བཟོ་སེམས་སོགས་མངོན་གྱུར་མེད་ཀྱང་
འབད་རྩོལ་གྱིས་འབྱུང་རུང་དུ་ཡོད་པ་དབང་གིས་ལྡན་པ་དང་། མིག་རྣ་སོགས་མངོན་གྱུར་
དུ་ལྡན་པ་ནི་ཀུན་ཏུ་འབྱུང་བའི་ལྡན་པ་ཡིན་པས། འདིས་བསོད་གྲགས་པ་སོགས་བར་ཆད་
མེད་ལམ་པའི་རྒྱུད་ལ་སེམས་བསྐྱེད་མེད་ཟེར་བ་སོགས་ཁེགས་ལ། སེམས་ཙམ་པའི་ལུགས་
ལ་དེ་ལྡན་ན་རྒྱུད་ལ་ཡོད་མི་དགོས་པ་ཡང་ཤེས་སོ། །སེམས་རྟེན་ནི། གསེར་ཕྲེང་ལས།
ས་གང་དང་གང་གི་ངོ་བོར་སྐྱེས་པ་ལ་བརྟེན་པའི་ཐ་སྙད་བྱས་པ་སྟེ། ཞེས་པ། ལམ་དེ་
རང་གི་ངོ་བོར་སོང་བ་ལ་བྱེད་པས། ལམ་རྣམས་རང་དང་མཚུངས་ལྡན་གྱི་སེམས་སེམས་
བྱུང་ཕན་ཚུན་བྱེད་པས་སེམས་དེའི་སེམས་རྟེན་ལ་སེམས་ཡིན་མི་དགོས་ཀྱང་སེམས་དེ་དང་
ངོ་བོ་གཅིག་དགོས་སོ། །བསྟན་དར་བ་སོགས་སེམས་རྟེན་རྒྱུ་ལ་བྱས་སོ། །གཉིས་པ་བསྒོམ་
བྱ་བསམ་གཟུགས་ཀྱི་རང་བཞིན་ལ། ཐོབ་བྱེད་ཉེར་བསྡོགས་དང༌། ཐོབ་བྱ་དངོས་གཞིའི་
སྙོམ་འཇུག་གཉིས། དང་པོ་ལ། ཏིང་ངེ་འཛིན་ཐམས་ཅད་སྡུད་བྱེད་ཞི་ལྷག་གཉིས་བཤད་
པ་དང་། ཡིད་བྱེད་བདུན་གྱིས་བསམ་གཟུགས་བརྒྱད་ལ་སྙོམས་པར་འཇུག་ཚུལ་གཉིས།

འགྲེལ་མཆན་སྐབས་དང་པོ། 328 རྣམ་མཁྱེན།
ཞི་ལྷག་གི་ཕན་ཡོན་སོགས་བཤད་པ།
དང་པོ་ལ་ཞི་ལྷག་གི་ཕན་ཡོན་ནི། ཀུན་བཏུས་ལས། སེམས་གནས་དགུ་ཞི་གནས་
དང༌། རྣམ་འབྱེད་སོགས་བཞི་ལྷག་མཐོང་དུ་གསུངས་པ། དེ་དག་གི་ཕྱོགས་སུ་འདུ་བ་
དང་། དགོངས་འགྲེལ་ལས། ཐེག་པ་གསུམ་དགེ་བ་འཇིག་རྟེན་ལས་འདས་མ་འདས་ཐམས་
ཅད་ཞི་ལྷག་གི་འབྲས་བུར་གསུངས་པ། ལམ་རིམ་ལས། ཐེག་པ་ཆེ་ཆུང་གི་ཡོན་ཏན་ཐམས་
ཅད་དེ་གཉིས་ཀྱི་འབྲས་བུ་མ་ཡིན་ཀྱང༌། དགེ་བའི་དམིགས་པ་སེམས་རྩེ་གཅིག་པ་ཡན་
ཆད་གྱི་ཏིང་ངེ་འཛིན་རྣམས་ཞི་གནས་ཀྱི་ཕྱོགས་སུ་འདུ་ལ། ཇི་ལྟ་བའམ་ཇི་སྙེད་པའི་དོན་
ལ་སོ་སོར་འབྱེད་པའི་ཤེས་རབ་དགེ་བ་རྣམས་ལྷག་མཐོང་གི་ཕྱོགས་སུ་འདུ་པས། དེ་ལ་
དགོངས་ནས་ཐེག་པ་གསུམ་གྱི་ཡོན་ཏན་ཐམས་ཅད་ཞི་ལྷག་གི་འབྲས་བུར་གསུངས་པས་
འགལ་བ་མེད་དོ། །ཞེས་པ་ལྟར། ཏིང་ངེ་འཛིན་ཤེས་རབ་དགེ་བ་གཉིས་ཞི་ལྷག་གི་ཕྱོགས་
སུ་བསྡུས་ནས་དེའི་འབྲས་བུར་འདུ་བ་བསྡུ་བ་དང་མཛོད་སོགས་དང༌། ཞི་ལྷག་དངོས་ཀྱི་
འབྲས་བུ་མི་དགོས་པ་ལམ་ཞུགས་ལ་སྒོམ་བྱུང་ཐོབ་མི་དགོས་པ་སོགས་ཀྱིས་བསམ་གཟུགས་
ཆེན་མོར་བསྒྲུབས་ནས་ཐེག་གསུམ་གྱི་ཡོན་ཏན་ཐམས་ཅད་ཏིང་ངེ་འཛིན་ཤེས་རབ་གཉིས་
ཀྱི་ཉམས་ལེན་ལ་ལྟོས་པར། སྒོམ་ལ་ལྟོས་པ་རྣམས་དཔྱད་འཇོག་གི་སྒོམ་གང་རུང་དང་།
དེ་ལ་མི་ལྟོས་པ་རྣམས་སེམས་རྩེ་གཅིག་པ་དང་ཤེས་རབ་ཐོས་བསམ་གང་རུང་གི་ཉམས་
ལེན་ལས་བྱུང་བས་བསྒྲུབས་སོ། །ཞི་གནས་དངོས་ཀྱི་ཕན་ཡོན་སྤྱོད་འཇུག་ལྟར་དགེ་བ་
ཐམས་ཅད་ལག་ཏུ་འོང་བ་དང༌། མི་དང་མི་མིན་གྱིས་གནོད་པ་མི་ནུས་པ་སོགས་དང་།
ལྷག་མཐོང་གི་ཕན་ཡོན་གཏི་མུག་བཅོམ་པའོ། །དེ་གཉིས་ཏིང་འཛིན་ཀུན་གྱི་སྡུད་བྱེད་ཡིན་
ཚུལ་ནི། ཤིང་སྡོང་གི་ཡལ་ག་སོགས་རྩ་བར་འདུས་པ་ལྟར་ཏིང་ངེ་འཛིན་གྱི་ཉམས་ལེན་
ལ་མཁས་པ་ལ་ཞི་ལྷག་གི་ཉམས་ལེན་ལ་མཁས་དགོས་པས་སོ། །ཞི་ལྷག་གི་ངོ་བོ་ལ་བོད་

འགྲེལ་མཆན་སྐབས་དང་པོ། 329 རྣམ་མཁྱེན།
སྔ་མ་མང་བོས། སེམས་མི་འཕྲོ་བར་གནས་ལ་གསལ་ཆའི་ངར་མེད་པ་ཞི་གནས་དང་།
གསལ་ཆའི་ངར་ཡོད་པ་ལྷག་མཐོང་ཟེར་བར། ལམ་རིམ་ལས། དེ་བཀའ་དང་བྱམས་
ཆོས་ཐོགས་མེད་ཀྱི་གཞུང་སྒོམ་རིམ་སོགས་དང་འགལ་གསུངས་པ་ལྟར། མི་འཕྲོ་བའི་ཏིང་
ངེ་འཛིན་གཅིག་བུ་ལ་ཞི་ལྷག་གཉིས་འབྱེད་པ་མི་འཐད་དེ། སྔ་མ་ལ་ཏིང་ངེ་འཛིན་དང་།
ཕྱི་མ་ལ་ཤེས་རབ་དགོས་ཞེས་སྔར་གྱི་ལུང་དེ་དག་དྲངས་ཤིང༌། རིགས་པ་རྒོད་པ་དང་
བྲལ་བའི་རྩེ་གཅིག་པ་ལ་གནས་ཆ་དང་། བྱིང་བ་དང་བྲལ་བའི་དེ་ལ་གསལ་ངར་ངེས་པར་
འོང་བས་སེམས་གནས་དགུ་ལྷག་མཐོང་དུ་ཐལ་བ་དང༌། གཉིད་འཐུག་དང་མི་འཕྲོ་བར་
སྡོད་པའི་བྱིང་བ་ཞི་གནས་སུ་ཐལ་བས་བཀག་གོ །སྤྱིར་མ་ངེས་ཀྱང་སྒོམ་གཞིར་བཞག་
ལ་སྔར་ལྟར་ཡིན་ཟེར་བ་དང་། བྱིང་རྒོད་ཀྱི་དབལ་ཆོག་ཅིང་སེམས་རྩེ་གཅིག་པའི་ཏིང་
ངེ་འཛིན་བརྟན་པོ་དེ་ཞི་གནས་ཀྱི་མཚན་ཉིད་ཟེར་བར། དགོངས་འགྲེལ་ལས། དེ་སྲིད་
དུ་སེམས་ལ་དམིགས་པའི་སེམས་ནང་དུ་ཡིད་ལ་བགྱིད་པ་ན་ལུས་ཤིན་ཏུ་སྦྱངས་པ་དང་སེམས་
ཤིན་ཏུ་སྦྱངས་པ་མ་ཐོབ་པ་དེའི་བར་ཡིད་ལ་བགྱིད་པ་དེ་ལ་ཅི་ཞེས་བགྱི། བྱམས་པ་ཞི་
གནས་ནི་མ་ཡིན་ཏེ། ཞི་གནས་ཀྱི་རྗེས་སུ་མཐུན་པའི་མོས་པ་དང་མཚུངས་པར་ལྡན་པ་
ཡིན་པར་བརྗོད་པར་བྱའོ། །ཞེས་པས་སྔར་དེ་ཉིད་ལས། དེ་གཅིག་པུ་དབེན་པར་འདུག་
སྟེ༑ ནས། ཡིད་ལ་བྱེད་པས་ཡིད་བྱེད་དོ། །ཞེས་པས་སེམས་རྩེ་གཅིག་བསྟན་པར་ཤིན་
སྦྱངས་ཁྱད་པར་ཅན་མ་ཐོབ་པའི་དེ་ལ་ཅི་ཞེས་དྲིས་པར་དེ་ཞི་གནས་རྗེས་སུ་མཐུན་པར་དངོས་
སུ་བསྟན་པའི་ཤུགས་ལ་ཞི་གནས་དངོས་ལ་ཤིན་སྦྱངས་དེ་ཐོབ་དགོས་པར་གསུངས་ཤིང་།
ཞི་གནས་རྗེས་མཐུན་པ་དང་དེའི་ཕྱོགས་དང་ཞི་གནས་གང་ལ་ཡང་ཏིང་ངེ་འཛིན་དགོས་
གསུངས་པ་དང་མདོ་རྒྱན་ཉན་ས་སྒོམ་རིམ་སོགས་དྲངས་སོ། །སྦྱོར་བྱུང་གི་དབང་དུ་བྱས་
ན་ཞི་གནས་ཐོབ་པ་གོང་མའི་སེམས་ཐོབ་པ་ཉེར་བསྡོགས་མི་ལྕོགས་མེད་ཐོབ་པ་དུས་མཉམ་
གསུངས་པ་སོགས་ཀྱིས་འདོད་པའི་སས་བསྡུས་ཀྱི་ཞི་གནས་ཡོད་པ་དང་སེམས་གནས་དགུ་

འགྲེལ་མཆན་སྐབས་དང་པོ། 330 རྣམ་མཁྱེན།
སེམས་དང་ཡིད་བྱེད་ཡིན་ཟེར་བ་དང་དེ་དང་མཚུངས་ལྡན་ཐམས་ཅད་འཇོག་པ་སོགས་
ཁེགས་སོ། །ཉན་ས་ལས། དེ་ལྟར་ནང་གི་སེམས་ཀྱི་ཞི་གནས་ཐོབ་པ་གང་ཡིན་པ་ལྷག་
མཐོང་ལ་རབ་ཏུ་བརྩོན་པར་བྱེད་པ་དེ་ལ་ནི་ཡིད་ལ་བྱེད་པ་བཞི་བོ་དེ་དག་ཉིད་ལྷག་མཐོང་
གི་ཕྱོགས་ཡིན་ནོ། །ཞེས་ལྷག་མཐོང་སྒྲུབ་སྐབས་ཀྱི་ཡིད་བྱེད་བཞི་བོ་ལྷག་མཐོང་གི་ཕྱོགས་
སུ་གསུངས་པས། སེམས་རྩེ་གཅིག་པ་ལ་ལྷག་མཐོང་གི་ཕྱོགས་ཡོད་ཟེར་བ་གྲོགས་ཀྱི་དཔྱད་
པ་གཙོ་བོར་བྱེད་ཚེ་གྲོགས་སྒོས་ལྷག་མཐོང་གི་ཕྱོགས་དང༌། རྩེ་གཅིག་ཏུ་འཇོག་པ་གཙོ་
བོར་བྱེད་ཚེ་གྲོགས་སྒོས་ཞི་གནས་ཀྱི་ཕྱོགས་སུ་འཇོག་པའི་དོན་ཡིན་གྱི་སྤྱིར་ལྷག་མཐོང་གི་
ཕྱོགས་སུ་འཇོག་པའི་དོན་མིན་ཞེས་བཀག་གོ །ལྷག་མཐོང་གི་ངོ་བོ་ལ། ཁ་ཅིག་ཏིང་ངེ་
འཛིན་བརྟན་པོའི་གནས་ཆ་མི་འཆོར་བའི་ངང་ནས་དཔྱད་ཐུབ་པ་ལྷག་མཐོང་གྲུབ་ཚད་ཟེར་
བ་དང་། ལ་ལས་ཞི་གནས་གྲུབ་ནས་དེ་ལྟར་དཔྱད་པ་ལྷག་མཐོང་ཡིན་ཟེར་བ། དགོངས་
འགྲེལ་ལས། དེ་ལུས་ཤིན་ཏུ་སྦྱངས་པ་དང་སེམས་ཤིན་ཏུ་སྦྱངས་པ་ཐོབ་ནས། ཞེས་པ་
ནས་ལྟ་བ་དང་རྣམ་པར་རྟོག་པ་གང་ཡིན་པ་དེ་ནི་ལྷག་མཐོང་ཞེས་བྱ་སྟེ་ཞེས་དང༌། ཡང་
དེ་ཉིད་ལས། ཇི་སྲིད་ལུས་དང་སེམས་ཤིན་ཏུ་སྦྱངས་པ་མ་ཐོབ་ཀྱི་བར་དུ་ཇི་ལྟར་ལེགས་
པར་བསམ་པའི་ཆོས་དེ་དག་ལ་ཏིང་ངེ་འཛིན་གྱི་སྤྱོད་ཡུལ་གཟུགས་བརྙན་ནང་དུ་ཡིད་ལ་
བྱེད་པའི་ཡིད་ལ་བགྱིད་པ་དེ་ལ་ཅི་ཞེས་བགྱི། བྱམས་པ་ལྷག་མཐོང་ནི་མིན་ཏེ། ལྷག་
མཐོང་དང་རྗེས་སུ་མཐུན་པའི་མོས་པ་དང་མཚུངས་པར་ལྡན་པ་ཡིན་པར་བརྗོད་པར་བྱའོ།།
ཞེས་ལྷག་མཐོང་ལ་དཔྱད་སྟོབས་ཀྱིས་དྲངས་པའི་ཤིན་སྦྱངས་མཚན་ཉིད་རྫོགས་པ་ཐོབ་
དགོས་པ་དང༌། དེ་མ་ཐོབ་གོང་གི་དཔྱད་པའི་ཤེས་རབ་རྣམས་ལྷག་མཐོང་རྗེས་མཐུན་པར་
གསུངས་པའི་ལུང་དང༌། རིགས་པ་སྔ་མ་དེ་དཔྱད་པའི་བློ་སེམས་གནས་དགུ་བའི་ཚེ་ཡོད་
པ་དང་། སྤྱི་ལྟར་དཔྱད་པའི་མཚན་ཉིད་སོར་རིག་ཡོད་པས་བཀག་གོ །ཧྭ་ཤང་གིས་སྟོང་
ཉིད་ཅི་ཡང་མ་ཡིན་པ་ལ་བློས་ཅི་ཡང་མི་བྱེད་པ་བདག་མེད་པའི་ལྷག་མཐོང་གྲུབ་ཚད་ཟེར་

རྣམ་མཁྱེན།
འགྲེལ་མཆན་སྐབས་དང་པོ། 331
བ༑ ནས། སྟོང་ཉིད་འཛིན་སྟངས་མ་ཉམས་ཤིང་མི་དཔྱོད་པར་རྩེ་གཅིག་ཏུ་འཇོག་པ་
ལྷག་མཐོང་ཡིན་ཟེར་བའི་བར་དགག་ཚུལ་ལམ་རིམ་ལྟར་ལ། འདི་ཐམས་ཅད་ཀྱིས་སྒོམ་
ལ་འཇོག་སྒོམ་གྱིས་ཁྱབ་ཅིང༌། ལྷག་མཐོང་ཏིང་ངེ་འཛིན་དུ་འདོད་པས་ནོངས་སོ། །ཞི་
ལྷག་གཉིས་ཀ་སྒོམ་དགོས་པའི་རྒྱུ་མཚན་ནི། ཁ་ཅིག་སེམས་རྩེ་གཅིག་པ་ཁོ་ན་དང་། ཁ་
ཅིག་ལྷག་མཐོང་སྟོང་ཉིད་སྒོམ་པ་གཅིག་བུས་ཆོག་ཟེར་བར་ཟླ་བ་སྒྲོན་མའི་མདོ་ལས། ཞི་
གནས་སྟོབས་ཀྱིས་གཡོ་བ་མེད་པར་འགྱུར། ལྷག་མཐོང་གིས་རི་དང་འདྲ་བར་འགྱུར། ཞེས་
པ་ལྟར་བྱིང་རྒོད་གྱི་རླུང་གིས་མི་གཡོ་བའི་ཡོལ་བ་ལྟ་བུའི་སེམས་རྩེ་གཅིག་པ་ཞི་གནས་དང་།
ལྟ་ངན་གྱི་དྲ་བས་མི་སྒྲིབ་པའི་རིའམ་མར་མེ་གསལ་བ་ལྟ་བུའི་སྟོང་ཉིད་རྟོགས་པའི་ལྷག་མཐོང་
གཉིས་ཡོད་ན། དེ་ལས་སྟོང་ཉིད་མངོན་སུམ་དུ་མཐོང་སྟེ་སྲིད་པ་ལས་གྲོལ་གྱི། གང་
རུང་རེ་མི་གྲོལ་བས་གཉིས་ཀ་དགོས་སོ། །དགོངས་འགྲེལ་ལས། བསམ་གཏན་གྱིས་ནི་
ཉོན་མོངས་པ་རྣམ་པར་གནོན་ནོ། །ཤེས་རབ་ཀྱིས་བག་ལ་ཉལ་ལེགས་པར་འཇོམས་པར་
བྱེད་དོ། །ཞེས་པ། འཇམ་དཔལ་ཞལ་ལུང་ལས། འདི་ཀ་ཙམ་གྱིས་ཉོན་མོངས་པ་མངོན་
གྱུར་ཀྱང་འགོ་གནོན་མི་ནུས་མོད། འོ་ན་སྔར་ལྷག་པ་ཏིང་ངེ་འཛིན་གྱི་བསླབ་པ་དང་ཞི་
དེ་གནས་ཀྱིས་ཉོན་མོངས་མངོན་གྱུར་འགོ་གནོན་པར་བཤད་པ་དང་འགལ་ལམ་སྙམ་ན།
ནི་ཞི་རགས་ཀྱི་རྣམ་པ་ཅན་གྱི་ལྷག་མཐོང་སོགས་ཞི་གནས་སུ་བསྡུས་པ་ལ་དགོངས་པ་ཡིན།
ཞེས་པ་ལྟར་སྟོང་ཉིད་མ་རྟོགས་པའི་བློས་ཅི་ཡང་མེད་པ་མན་ཆད་ཀྱི་ཉོན་མོངས་མངོན་གྱུར་
རམ། ཐལ་འགྱུར་བ་ལྟར་ན་མངོན་པ་འོག་མ་ནས་བཤད་པའི་ཉོན་མོངས་མངོན་གྱུར་མགོ་
གནོན་ནུས་ཀྱང་། དེ་དག་གི་ས་བོན་སྟོང་ཉིད་རྟོགས་པའི་ལྷག་མཐོང་གིས་སྤངས་དགོས་
པའི་དོན་ནོ། །གོ་རིམ་ངེས་ཚུལ་ནི་སྤྱོད་འཇུག་ལས། ཞི་གནས་རབ་ཏུ་ལྡན་པའི་ལྷག་མཐོང་
གིས། །ཉོན་མོངས་རྣམ་པར་འཇོམས་པར་ཤེས་བྱས་ནས། །ཐོག་མར་ཞི་གནས་བཙལ་
བྱ༑ ཞེས་པ་ལྟར་སྔགས་བླ་མེད་མ་གཏོགས་མདོ་སྔགས་གཉིས་དང་གྲུབ་མཐའ་བཞི་ཀའི་

འགྲེལ་མཆན་སྐབས་དང་པོ། 332 རྣམ་མཁྱེན།
ལུགས་ལ་སྦྱོར་བྱུང་གི་དབང་དུ་བྱས་ན་ཞི་གནས་སྔོན་དང་ལྷག་མཐོང་རྗེས་སུ་ཐོབ་དགོས་
ཏེ༑ བླ་མེད་ལ་དབང་རྣོན་གྱིས་སེམས་གནས་བརྒྱད་པ་ཙམ་གྱི་ཚེ་དམིགས་མེད་ཀྱི་རྒྱས་
འདེབས་དང་བསྒྲགས་ཏེ་སྤྲོ་བསྡུ་བྱས་པས་འཇོག་སྒོམ་གྱིས་ཞི་ལྷག་གི་གེགས་ཀྱི་རླུང་གཅིག་
ཆར་སྦྱངས་ཏེ་ཞི་ལྷག་གཅིག་ཆར་ཐོབ་བ་ཕར་ཕྱིན་མཆན་ལྟར་སྔགས་རིམ་སོགས་སུ་གསུངས་
ལ༑ གཞན་དག་གི་ལུགས་ལ་ཐོག་མར་དོན་དེ་ལ་ཐོག་མར་ཐོས་བསམ་གྱིས་དཔྱད་ནས་
མྱོང་བ་རྙེད་པ་ན་སེམས་གནས་དགུ་སོགས་ཀྱིས་འཇོག་སྒོམ་བྱས་ཏེ་ཞི་གནས་བསྒྲུབ། དེ་
ནས་ངེས་ཟིན་པའི་སྒོ་ནས་མཚན་ཉིད་སོར་རིག་ཡིད་བྱེད་ཀྱིས་དཔྱད་སྒོམ་དང་སྤེལ་ཏེ་དཔྱད་
སྟོབས་ཀྱིས་ཤིན་སྦྱངས་ཁྱད་པར་ཅན་ཐོབ་པ་ན་ལྷག་མཐོང་ཐོབ་དགོས་པའི་ཕྱིར་ཏེ། མདོ་
རྒྱན་ལས། སྔ་མ་ལ་བརྟེན་ཕྱེ་མ་སྐྱེ། །ཞེས་ཕར་ཕྱིར་ཐ་མ་གཉིས་ཀྱི་གོ་རིམ་གསུངས་
པ་སོགས་ཀྱིས་གྲུབ་པའི་ཕྱིར། ཆོས་ཉིད་ཀྱིས་དང་པོའི་དངོས་གཞི་ཐོབ་ཚེ་གཅིག་ཆར་ཡིན་
ནོ༑ ༑འོན་ཀྱང་བསམ་གཟུགས་ཆེན་མོ་ལས། དེ་འདྲ་བའི་ལྷག་མཐོང་གི་སྔོན་དུ་ཇི་ལྟ་
ཇི་སྙེད་ལ་དམིགས་པའི་ཞི་གནས་གང་རུང་ཞིག་སེམས་གནས་དགུས་བསྒྲུབ་པ་སྔོན་དུ་སོང་
ན་དེས་ཆོག་པའི་ཕྱིར་ཏེ། ཞི་གནས་གཅིག་བསྒྲུབས་རྗེས་སེམས་གནས་དགུས་ཇི་ལྟ་བའི་
ཞི་གནས་མ་བསྒྲུབས་ཀྱང་མཚན་ཉིད་སོ་སོར་རིག་པའི་དཔྱད་མཐར་འཇོག་སྒོམ་དུས་སུ་
སྟོང་ཉིད་ལ་དམིགས་པའི་ཞི་གནས་གྲུབ་འོང་བའི་ཕྱིར་ཏེ། སྟོང་ཉིད་ལ་དམིགས་པའི་ཞི་
གནས་སྔོན་ལ་མཚན་ཉིད་སོ་སོར་རིག་པའི་དུས་ནས་གྲུབ་དེ་རྗེས་མོས་པ་ཡིད་བྱེད་དང་དུས་
མཉམ་དུ་ལྷག་མཐོང་གྲུབ་བྱས་ཆོག་པའི་ཕྱིར། ཞེས་པ་ལྟར། འདོད་ཆགས་ཤས་ཆེས་
པས་ཀེང་རུས་ལ་དམིགས་པའི་ཞི་གནས་སེམས་གནས་དགུས་བསྒྲུབས་ཏེ། དེ་རྗེས་མི་རྟག་
སོགས་བདེན་པའི་རྣམ་ཅན་གྱི་མཚན་ཉིད་སོ་རིག་སྒོམ་སྟེ། དེའི་མཐར་འཇོག་སྒོམ་བྱས་
པ་ན་བདེན་པའི་རྣམ་ཅན་གྱི་ཞི་གནས་དང༌། སླར་དཔྱད་སྟོབས་ཀྱི་ཤིན་སྦྱངས་ཁྱད་པར་
ཅན་ཐོབ་པ་ན་ལྷག་མཐོང་ཐོབ་འགྲོ་བའི་ཕྱིར། དེའི་བདེན་པའི་རྣམ་ཅན་གྱི་སེམས་གནས་

འགྲེལ་མཆན་སྐབས་དང་པོ། 333 རྣམ་མཁྱེན།
དང་པོ་བརྒྱད་མི་བསྒྲུབ་ཀྱང་ས་དང་པོ་ཡན་ཆད་ནས་བདེན་པའི་རྣམ་ཅན་གྱི་སེམས་གནས་
དགུ་བ་ཐོབ་སྟེ། བསམ་གཟུགས་ཆེན་མོ་ལས། སེམས་གནས་དགུ་བ་དང་སྒོམ་ལམ་བར་
ཆད་མེད་ལམ་གྱི་གཞི་མཐུན་ཡོད་པའི་ཕྱིར། ཞེས་གསུངས་པའི་ཕྱིར། དེ་བཞིན་དུ་ལམ་
རིམ་གཉིས་ཀར་སངས་རྒྱས་ཀྱི་སྐུ་གཟུགས་དང། ཕྱག་མཚན་དང་སེམས་ལ་དམིགས་པའི་
ཞི་གནས་བསྒྲུབས་ནས་སྟོང་ཉིད་རྟོགས་པའི་ལྷག་མཐོང་བསྒྲུབ་པར་གསུངས་པས། ཇི་སྙེད་
པའི་ཞི་གནས་གྲུབ་ནས་དེའི་ལྷག་མཐོང་མ་གྲུབ་པར་ཇི་ལྟ་བ་ལ་དམིགས་པའི་ལྷག་མཐོང་
བསྒྲུབ་པ་ཡོད་དེ། ལམ་རིམ་ཆུང་ངུ་ལས། སྔོན་དུ་ཞི་གནས་གང་རུང་ཞིག་བསྐྱེད་ནས་
ལྷག་མཐོང་བསྐྱེད་པ་དེ་ཡང་ཇི་ལྟ་བ་ལ་དམིགས་པའི་ལྷག་མཐོང་ཉིད་སྟོན་ནོ། །ཞེས་པས་
ཉིད་སྒྲའི་དོན་ཞིག་ཡོད་པའི་ཕྱིར། ཞེས་ཆེན་མོར་གསུངས་པའི་ཕྱིར། ལྟ་ཐོག་ནས་སྒོམ་
པ་འཚོལ་ཚེ་ཇི་སྙེད་པའི་ཞི་ལྷག་ཡང་མ་གྲུབ་པར་ཇི་ལྟ་བའི་ཞི་གནས་སེམས་དགུས་བསྒྲུབ་
པ་ཡང་ཡོད་དོ། །དེ་ལ་ཁོ་ན་རེ། གོ་རིམ་དེ་མི་འཐད་པར་ཐལ། ཀུན་བཏུས་ལས། ལ་
ལ་ནི་ཞི་གནས་ཐོབ་པ་ཡིན་གྱི་ལྷག་མཐོང་ནི་མ་ཐོབ་སྟེ། ཞེས་སོགས་ཀྱིས་ཞི་ལྷག་ཐོབ་
མ་ཐོབ་མུ་བཞི་གསུངས་པའི་ཕྱིར་ཟེར་ན། མ་ཁྱབ་སྟེ། ཆེན་མོ་ལས། ཞི་ལྷག་དངོས་
གནས་པ་གཞུང་དེ་དག་གི་དངོས་བསྟན་གཙོ་བོ་དང་། རྗེས་མཐུན་པ་གཉིས་དངོས་བསྟན་
ཕལ་བ་ཡིན་པའི་ཕྱིར། ཞེས་པ་ལྟར། རྗེས་མཐུན་པ་དང་དངོས་གནས་པ་གཉིས་ཡོད་པའི་
ཕྱིར། དང་པོ་གྲུབ་སྟེ། ཀུན་བཏུས་འགྲེལ་བ་རྒྱས་སྲས་མ་ལས། དེ་ལ་དང་པོ་ནི་ཞི་གནས་
ཐོབ་པའི་ཕྱིར་འདུག་བཞིན་དུ་སེམས་འཇོག་པ། ནས། མཉམ་པར་འཇོག་པའི་བར་དང་།
ལྷག་མཐོང་མ་ཐོབ་པའི་ཏིང་ངེ་འཛིན་དེ་ལ་བརྟེན་ནས་ཕྱིས་དེ་བཞིན་དུ་འདུག་སྟེ། ཆོས་
དེ་དག་ལ་རྣམ་པར་འབྱེད་པ། ནས། ཡོངས་སུ་དཔྱོད་པར་བྱེད་པའི་བར་དུའོ། །ཞེས་
སེམས་གནས་དགུ་ལ་ཞི་གནས་དང༌། ཆེན་མོ་ལས། དཔྱད་པ་བཞི་གང་རུང་གི་དཔྱོད་
པ་རྙེད་པ་ཞིག་ལ་བྱེད་དགོས་པར་སེམས་སོ། །ཞེས་པ་ལྟར་རྣམ་འབྱེད་སོགས་དཔྱད་པ་

འགྲེལ་མཆན་སྐབས་དང་པོ། 334 རྣམ་མཁྱེན།
བཞི་གང་རུང་ལ་མྱོང་བ་རྙེད་པ་ལ་ལྷག་མཐོང་གི་མིང་བཏགས་པ་ཀུན་བཏུས་དང་ལམ་རིམ་
གཉིས་ལྟར་ཡིན་པའི་ཕྱིར། དེ་གཉིས་ཀྱི་སྔ་མ་ཐོབ་པ་སོགས་བཞི་ལ་བྱའོ། ་གཉིས་པ་
གྲུབ་སྟེ། ཆེན་མོ་ལས། ཞི་ལྷག་དངོས་གནས་ཀྱི་དབང་དུ་བྱས་ཀྱང་ཞི་གནས་ལ་བརྟེན་
ནས་ལྷག་མཐོང་ཐོབ་པའི་ཕྱིར་བརྩོན་པའང་ཡོད། བདག་མེད་མངོན་སུམ་དུ་རྟོགས་པའི་
ལྷག་མཐོང་ཐོབ་ཀྱང་བསམ་གཏན་གྱི་དངོས་གཞིས་བསྡུས་པའི་ཞི་གནས་མ་ཐོབ་པར་དེ་
ཐོབ་པའི་ཕྱིར་བརྩོན་པའང་ཡོད། ཞི་ལྷག་གཉིས་ཀ་མ་ཐོབ་པའང་ཡོད། གཉིས་ཀ་ཐོབ་
པའང་ཡོད་པའི་ཕྱིར། ཞེས་མུ་གཉིས་བར་སའི་དངོས་གཞི་དྲངས་པའི་དོན། གཞན་ཡང་
སྡུག་བསྔལ། ནས། ལམ་གྱི་བར་ཡང་དག་པར་ཇི་ལྟ་བ་བཞིན་རབ་ཏུ་ཤེས་ལ་ཞེས་
པས་སྤང་བྱ་ཅིག་ཆར་བ་ལྟ་བུའི་མི་རྟག་སོགས་ཅི་རིགས་རྟོགས་པའི་སྦྱོར་མཐའི་ཡིད་བྱེད་
དུ་གྱུར་བའི་བར་ཆད་མེད་ལམ་གྱིས་ཉོན་མོངས་སུན་འབྱིན་ཕྱིར་དཔྱད་སྒོམ་བྱེད་པར་བསྟན།
བསམ་གཏན་དང་པོ་ལ་སོགས་པ་ནི་མ་ཐོབ་སྟེ། ཞེས་པས་དེ་དུས་བསམ་གཟུགས་ཀྱི་དངོས་
གཞི་མ་ཐོབ་པར་བསྟན། དེ་འདུག་མ་ཐག་ཏུ་སེམས་འཇོག་སྟེ་སེམས་རྣམ་པར་འབྱེད་པར་
མི་བྱེད་དོ། །ཞེས་པས་དེ་རྗེས་སུ་རྣམ་གྲོལ་ལམ་གྱི་ངོ་བོར་གྱུར་བའི་སྦྱོར་མཐའི་འབྲས་
བུ་ཡིད་བྱེད་ཀྱིས་མི་དཔྱོད་པར་འཇོག་སྒོམ་བྱེད་པ་བསྟན། དེ་ལྷག་པའི་ཤེས་རབ་དེ་ཉིད་
ལ་བརྟེན་ནས་ལྷག་བའི་སེམས་ལ་སྦྱོངས་པར་བྱེད་དོ། །ཞེས་པས་ཉེར་བསྡོགས་ཀྱི་ལྷག་
མཐོང་ལ་བརྟེན་ནས་ཞི་གནས་ཁྱད་པར་བ་དངོས་གཞི་ཐོབ་པར་བསྟན་ཏོ། །ཆེན་མོ་ལས།
གྲུབ་མཐའ་བཞི་བོ་སུས་ལུགས་ལའང་བར་ཆད་མེད་ལམ་དང་རྣམ་གྲོལ་ལམ་གང་རུང་ལ་
སྒོམ་བྱུང་གིས་ཁྱབ་པའི་ཕྱིར། ཞེས་པ་སྤོང་གཉེན་གཞི་གཉེན་གྱི་དེ་ལ་དགོངས་པ་སྒྲུབ་
ཚུལ་གྱིས་ཤེས་ལ། བྱེ་སྨྲས་མངོན་ཤེས་ཀྱི་རྣམ་གྲོལ་ལམ་སོགས་འདོད་པས་སོ། །ཆེན་
མོ་ལས། སྒོམ་བྱུང་གི་དོན་ནི་ཡོད་དེ། ཐོས་བྱུང་དང་བསམ་བྱུང་ལས་འདས་ནས་དམིགས་
པ་དེ་ལ་སྒོམ་སྟོབས་ཀྱིས་ཏིང་ངེ་འཛིན་བརྟན་པོ་རི་ལྟ་བུ་དམིགས་པ་ལ་ཡུལ་ཡུལ་ཅན་རྒྱངས་

འགྲེལ་མཆན་སྐབས་དང་པོ། 335 རྣམ་མཁྱེན།
ཆད་ལྟ་བུ་མ་ཡིན་པར་དེ་ལ་ཟུག་པ་ལྟ་བུའི་མྱོང་བ་ཐོན་པ་དེ་དེ་ཡིན་པའི་ཕྱིར། ཞེས་པ་
རྣམ་བཤད་ཀྱི་དོན་ཡིན་པས། ཤིན་སྦྱངས་ཁྱད་པར་ཅན་ལ་མ་ལྟོས་པའི་འདོད་སེམས་ཀྱི་
སྒོམ་བྱུང་བསྡུས་སོ། །
ཞི་ལྷག་སོ་སོར་བཤད་པ།
གཉིས་པ་ཞི་ལྷག་སོ་སོར་བཤད་པ་ལ། ཞི་གནས། ལྷག་མཐོང༌། ཟུང་དུ་འབྲེལ་
ཚུལ་བཤད་པ་གསུམ། དང་པོ་ལ་ལྔ་ལས། དང་པོ་ཞི་གནས་ཀྱི་ངོ་བོ་ནི། ཤིན་སྦྱངས་
ཁྱད་ཅན་གྱིས་ཟིན་པའི་སྒོམ་བྱུང་གི་ཏིང་ངེ་འཛིན་དེ་ཡིན་པའི་ཕྱིར། ཤིན་སྦྱངས་མཚན་
ཉིད་རྫོགས་པ་སྨོས་པས་ཤིན་སྦྱངས་རགས་པས་ཟིན་པའི་འདོད་སེམས་གཅོད་ལ། དེ་ལ་
སྒོམ་བྱུང་གི་འདོད་སེམས་ཡོད་དོ། །སྒོམ་བྱུང་སྨོས་པས་ཤིན་སྦྱངས་མཚན་ཉིད་རྫོགས་
པས་སྐྱེ་བའི་སེམས་རྟེན་ནམ་ཟིན་པའི་མཚན་ཉིད་སོ་རིག་སོགས་ཐོས་བསམ་གཅོད་དོ། །
གཉིས་པ་སྒྲ་བཤད། སེམས་ཕྱི་རོལ་དུ་གཡེང་བ་ཞི་ནས་ནང་དུ་གནས་པས་ཞི་གནས་ཞེས་
བྱའོ། །གསུམ་པ་ཚོགས་པ་ནི་སྒོམ་རིམ་བར་བ་ལས། མཐུན་པའི་ཡུལ་མདོ་རྒྱན་ལྟར་
ཁྱད་པར་ལྔ་ལྡན་ན་གནས་པ་དང༌། འདོད་ཆུང་། ཆོག་ཤེས། བྱ་བ་མི་མང་བ། ཚུལ་
ཁྲིམས་དག་པ། འདོད་པའམ་འཁོར་བའི་ཉེས་དམིགས་བསམ་སྟེ་འདོད་པའི་རྣམ་རྟོག་སྤངས་
པ་དྲུག་དང༌། ཉན་རང་བདག་སྦྱོར་ལྔ་དང་གཞན་སྦྱོར་ལྔ་དང༌། དགེ་བའི་ཆོས་ལ་འདུན་
པ་དང་། ཚུལ་ཁྲིམས་ཀྱི་སྡོམ་པ་དག་པ་དང༌། དབང་པོའི་སྒོ་སྡོམ་པ་དང༌། ཟས་ཀྱི་
ཚོད་རིག་པ་དང༌། ནམ་གྱི་ཆ་སྟོད་སྨད་ལ་མི་ཉལ་བར་སྦྱོར་བའི་བརྩོན་པ་དང༌། འགྲོ་
ལྡོག་སོགས་བྱ་བ་ཐམས་ཅད་ལ་ཤེས་བཞིན་དུ་སྤྱོད་པ་དང་། དགེ་བའི་བཤེས་གཉེན་དང་།
དེ་ལ་དམ་པའི་ཆོས་ཉན་དེ་དོན་སེམས་པ་དང༌། ནང་གི་བར་ཆད་ཉོན་མོངས་ཆེ་བ་དང་
ནད་སོགས་དང་། ཕྱིའི་བར་ཆད་དམ་པ་མིན་པ་བརྟེན་པ་སོགས་ཀྱི་བར་ཆད་མེད་པ་དང་།

འགྲེལ་མཆན་སྐབས་དང་པོ། 336 རྣམ་མཁྱེན།
གཏོང་བ་སྤེལ་བ་སེམས་ཀྱི་རྒྱན་སོགས་ཀྱི་ཕྱིར་ཁ་ན་མ་ཐོ་བ་མེད་པའི་སྦྱིན་པ་བྱེད་པ་དང་།
དད་པ་དང༌། གཡོ་མེད་པ་སོགས་དགེ་སྦྱོང་གི་རྒྱན་བཅུ་བདུན་དང་ལྡན་པ་སྟེ། ཉན་ས་
ལས། བདག་དང་གཞན་གྱི་འབྱོར་བ་དང༌། །འདུན་དང་ཚུལ་ཁྲིམས་དབང་བོ་དང་། །དེ་
བཞིན་ཟས་དང་མི་ཉལ་དང་། །ཤེས་བཞིན་དུ་ནི་སྤྱོད་པ་དང་། །དེ་བཞིན་དགེ་བའི་བཤེས་
གཉེན་དང༌། །དམ་ཆོས་ཉན་དང་སེམས་པ་དང༌། །བར་ཆད་མེད་དང་གཏོང་བ་དང་།།
དགེ་སྦྱོང་རྒྱན་ནི་ཐ་མ་ཡིན། །ཞེས་ལམ་རིམ་ལྟར་བཅུ་གསུམ་ཡོད་པས། ཆེན་མོར། བཅུ་
ཞེས་པ་ཡེ་གེ་མ་དག་གམ། ཡང་ཉན་སར་ཚུལ་ཁྲིམས་ཀྱི་སྡོམ་པ་ལ་ཇི་ལྟ་བ་བཞིན་དུ། ནས།
དགེ་སྦྱོང་གི་རྒྱན་གྱི་བར་ལ་ཡང་དེ་བཞིན་ཏེ། ཞེས་པ་ལྟར་དང་པོ་གསུམ་དོར་བའི་བཅུ་
ལ་བྱེད་དམ་དཔྱད། ཆེན་མོར། བསླབ་པ་དང་ཆོས་མཐུན་པའི་འདུ་ཤེས་བཅུ་ནི། ཉན་
སར་མི་རྟག་པ་དང་སྡུག་བསྔལ་བ་དང་བདག་མེད་པ་དང་། ཟས་ལ་མི་མཐུན་པ་དང་།
འཇིག་རྟེན་ཐམས་ཅད་ལ་མངོན་པར་མི་དགའ་བ་དང༌། བར་ཆད་སྤོང་ཕྱིར་ཆོས་དང་
དོན་གྱི་སྣང་བ་དང༌། འདོད་ཆགས་དང་བྲལ་བ་དང༌། འགོག་པ་དང་། འཆི་བའི་འདུ་
ཤེས་དེ་བཅུ་དང༌། བསླབ་པ་དང་རྗེས་སུ་མཐུན་པའི་ཆོས་བཅུ་ནི། སྔོན་དབང་བོ་སྨིན་
པ་ལ་བརྩོན་བར་བྱས་པ་སོགས་སྔོན་གྱི་རྒྱུ་དང༌། ལུང་ཕྱིན་ཅི་མ་ལོག་པ་སོགས་རྗེས་སུ་
གསུངས་པའི་ལུང་དང་། ཇི་ལྟར་གདམ་པ་བཞིན་སྦྱོར་བ་ཚུལ་བཞིན་སྦྱོར་བ་དང་། མྱུར་
དུ་སྒྲུབ་པར་བྱེད་པ་རྟག་ཏུ་གུས་པར་བྱེད་པ་དང༌། ལམ་གོང་མ་ལ་དགའ་བས་འདུན་པ་
དྲག་པོ་དང་། དབང་པོ་རྣོ་བ་དང་ཡུན་རིང་གོམས་པས་རྣལ་འབྱོར་གྱི་སྟོབས་བསྐྱེད་པ་དང་།
ལུས་སེམས་ཀྱི་གནས་ངན་ལེན་སྦྱང་བའི་ཐབས་ལ་འབད་པ་དང༌། ཚུལ་ཁྲིམས་དག་པ་
ལ་བརྩམས་ཏེ་ལེགས་ཉེས་ལ་སོ་སོར་རྟོག་པ་དང༌། སེམས་ཅན་ལ་གནོད་གདུང་སྐྱེས་པ་
དང་དུ་མི་ལེན་པ་གདུང་བ་མེད་པ་དང༌། རྟོགས་པ་ཐོབ་པ་ལ་མངོན་པའི་ང་རྒྱལ་མེད་པ་
སྟེ་བཅུ་ཚན་ཕྱི་མ་གཉིས་པོ་འདི་ཡང་ཞི་གནས་ཀྱི་ཚོགས་སུ་ཆེན་མོར་གསུངས་སོ། །ཁ་

འགྲེལ་མཆན་སྐབས་དང་པོ། 337 རྣམ་མཁྱེན།
ཅིག་ཉན་སར་བཤད་པའི་ཚོགས་སོ་བཞི་ཟེར་བ་མི་འཐད་དེ། ཉན་ས་ལས། དམ་པའི་
ཆོས་ཉན་པ་དང་སེམས་པ་གང་ཞེ་ན་ཞེས་གཅིག་ཏུ་བྱས་པ་དང༌། ལམ་རིམ་ལས། ཉན་
ས་ལས་གསུངས་པའི་བཅུ་གསུམ་ལ་སོགས་པ་ཞེས་གསུངས་པའི་ཕྱིར། བཞི་བ་དམིགས་
པ་ལ་བཞི་ལས། དང་པོ་ཁྱབ་བའི་དམིགས་བའི་ཁྱབ་བའི་དོན་ཉན་ས་ལས། བཞི་བོ་དེ་
དག་ནི་ཐམས་ཅད་དུ་འགྲོ་ཞིང་དམིགས་པ་ཐམས་ཅད་ཀྱི་རྗེས་སུ་སོང་བར་དང༌། འདས་
པ་དང་མ་འོངས་པ་དང་ད་ལྟར་བྱུང་བའི་ཡང་དག་པར་རྫོགས་བའི་སངས་རྒྱས་རྣམས་ཀྱིས་
བཤད་པ་ཡིན་པས་ན་དེའི་ཕྱིར་དེ་དག་ནི་ཁྱབ་པའི་དམིགས་པ་ཞེས་བྱའོ། །ཞེས་བཞི་བོ་
དེ་སྒོམ་བྱ་ཐམས་ཅད་ལ་ཁྱབ་པ་དང༌། དམིགས་པ་འོག་མ་རྣམས་ལ་རྗེས་སུ་སོང་བ་དང།
སངས་རྒྱས་ཐམས་ཅད་ཀྱི་བཤད་པས་དང༌། དེ་ཉིད་ལས། གཞན་ཡང་དེ་དག་ནི་ཞི་གནས་
ཀྱི་ཕྱོགས་དང༌། ལྷག་མཐོང་གི་ཕྱོགས་དང༌། དངོས་པོ་ཐམས་ཅད་དང་ལྡན་པ་དང་།
ཡང་དག་པའི་དངོས་པོ་དང་ལྡན་པ་དང༌། རྒྱུ་དང་འབྲས་བུའི་དངོས་པོ་དང་ལྡན་པའི་དམིགས་
པ་ཡིན་པས་ན། དེའི་ཕྱིར་ཡང་། ཞེས་དང་པོ་གཉིས་དམིགས་བྱེད་ཞི་ལྷག་གི་ཕྱོགས་གཉིས་
དང༌། གསུམ་པ་དམིགས་བྱའི་དངོས་པོ་ཐམས་ཅད་དང༌། བཞི་བ་རྒྱུ་སྒོམ་བྱེད་ཐམས་
ཅད་ཀྱི་འབྲས་བུར་ལྡན་པས་བཞག་གོ །གཟུགས་བརྙན་གཉིས་ནི། ལམ་རིམ་ལས། གཟུགས་
བརྙན་ནི་གང་ལ་དམིགས་པའི་དམིགས་པ་རང་མཚན་པ་དེ་དངོས་མིན་པར་དེའི་རྣམ་པ་བློ་
ལ་སྣང་བའོ། །ཞེས་དང༌། སྔར་བཤད་པ་ལྟར་དམིགས་ཡུལ་དངོས་ཀྱི་དོན་སྤྱིའམ་གཟུགས་
བརྙན་ཤར་བ་ལ་དམིགས་དགོས་ཞེས་པ་ལྟར། རྟོག་པའི་སྣང་ཡུལ་ལ་བྱ་དགོས་པས་དང་
བོ་གཉིས་ལ་དམིགས་བྱེད་ཀྱིས་གཟུགས་བརྙན་གཉིས་དང༌། བསམ་གཟུགས་འབྲིང་ལས་
དང་པོ་འཇོག་སྒོམ་གྱི་དམིགས་པ་དང༌། གཉིས་པ་དཔྱད་སྒོམ་གྱི་དམིགས་པ་དང་། ཞེས་
པ་ལྟར། འདྲེན་ཚུལ་གཉིས་ཡོད་དེ། དེ་ཉིད་ལས། ཕུང་ཁམས་སྐྱེ་མཆེད་རེ་རེ་ནས་ཆོས་
ཅན། ནས། ཁྱབ་བའི་དམིགས་པ་ཡིན་པར་ཐལ། ཁྱབ་པའི་དམིགས་པ་དང་པོ་གསུམ་

འགྲེལ་མཆན་སྐབས་དང་པོ། 338 རྣམ་མཁྱེན།
རེ་རེ་ནས་ཡིན་པའི་ཕྱིར། ཞེས་དང་། ལམ་རིམ་ལས། ཁྱབ་པའི་དམིགས་པ་ནི། དམིགས་
པ་སྔ་མ་དེ་དག་ལས་ཟུར་ན་མེད་དོ། །ཞེས་པ་ལྟར་དམིགས་པ་ཕྱི་མ་གསུམ་གང་རུང་ལ་
ཁྱབ་པའི་དམིགས་པ་དང་པོ་གསུམ་ག་ཡིན་པས་ཁྱབ་པོ། །དེས་ན་དངོས་མཐའ་ནི། ཁམས་
སུ་ཆོས་ཐམས་ཅད་འདུས་ལ་དེ་ཕན་ཆད་དུ་མེད་པས་སོ། །ཆོས་རྣམས་དེ་ཡིན་ཏེ། ཉན་
ས་ལས། དངོས་པོའི་མཐའ་གང་ཞེ་ན་དམིགས་པའི་ཇི་སྙེད་ཡོད་པ་ཉིད་དང༌། ཇི་ལྟ་བ་
བཞིན་དུ་ཡོད་པ་གང་ཡིན་པའོ། །ཞེས་གསུངས་པའི་ཕྱིར། དགོས་པ་ཡོངས་གྲུབ་ནི། ཉན་
ས་ལས། དེའི་ཞི་གནས་དང་ལྷག་མཐོང་གི་གཟུགས་བརྙན་ལ་དམིགས་པའི་ཡིད་ལ་བྱེད་
པ་གང་ཡིན་པ་དེ་ཀུན་ཏུ་བརྟེན་ཅིང་གོམས་པར་བྱས། ལན་མང་དུ་བྱས་པའི་རྒྱུས་ཡོངས་
སུ་རྫོགས་པར་གྱུར་ཅིང༌། ནས། དེའི་སྤྱོད་ཡུལ་གྱི་ཤེས་བྱའི་དངོས་པོས་དེ་ཉིད་ལ་རྣམ་
པར་རྟོག་པ་མེད་པའི་ཡེ་ཤེས་དང༌། མཐོང་བ་མངོན་སུམ་དུ་འབྱུང་བར་འགྱུར་ཏེ། དེ་
ནི་དགོས་པ་ཡོངས་སུ་གྲུབ་པ་ཞེས་བྱའོ། །ཞེས་པ་ལྟར་རྟོག་བཅས་ཀྱི་ཞི་ལྷག་གཉིས་ལན་
མང་དུ་གོམས་པ་ལས་དོན་དེ་ལ་འཁྲུལ་སྣང་གི་དྲི་མ་དང་བྲལ་ནས་དོན་དེ་མངོན་སུམ་དུ་
མཐོང་བ་ལ་བྱ་སྟེ། ལམ་རིམ་ལས། དགོས་པ་ཡོངས་གྲུབ་སྟེ། དམིགས་པ་དག་གི་གཟུགས་
བརྙན་ལ་ཞི་ལྷག་གིས་དམིགས་པའི་ཡིད་ལ་བྱེད་པ་དེ་ཀུན་ཏུ་བརྟེན་གོམས་པར་བྱས་ལན་
མང་དུ་བྱས་པའི་མཐུས་རང་རང་གི་གནས་ངན་ལེན་དང་བྲལ་ནས་གནས་གྱུར་བའོ། །ཞེས་
གསུངས་པའི་ཕྱིར། དེས་ན་སྡུག་བདེན་མི་རྟག་པ་རྟོགས་པའི་སྒོམ་བྱུང་གི་སྦྱོར་ལམ་ལྟ་
བུས་སྡུག་བདེན་གྱི་གཟུགས་བརྙན་གཉིས་སྣང་ཡུལ་དུ་བྱེད་པ་དང་། དེ་མངོན་སུམ་དུ་རྟོགས་
པ་དང་གསལ་སྣང་འབྱུང་བའི་ཆེད་དུ་སྒོམ་པས་གཟུགས་བརྙན་གཉིས་དང་དགོས་པ་ཡོངས་
གྲུབ་ལ་དམིགས་ཞེས་བཤད་ཀྱི། དེ་གསུམ་ལ་དངོས་སུ་དམིགས་པ་མ་ཡིན་ནོ། །དེས་
སྒོམ་བྱུང་གཞན་ལ་ཡང་ཤེས་པར་བྱ་སྟེ། ཁྱབ་པའི་དམིགས་པར་འགྲོ་ཚུལ་ཡང་དེ་ཡིན་
ནོ༑ ༑ཁོ་ན་རེ། ཁྱབ་པའི་དམིགས་པ་གསུམ་པ་དེ་དེའི་དམིགས་པ་ཡིན་པར་ཐལ། དེའི་

རྣམ་མཁྱེན།
འགྲེལ་མཆན་སྐབས་དང་པོ། 339
དམིགས་པར་བཤད་ཚུལ་ཡོད་པའི་ཕྱིར་མ་ཁྱབ་ཟེར་རམ་སྙམ། མི་སྡུག་པ་སོགས་ཀྱིས་
དགོས་པ་ཡོངས་གྲུབ་ལ་དམིགས་ཞེས་པའི་དགོས་པ་ཡོངས་གྲུབ་སོ་སྐྱེ་ལ་འཇོག་གམ་དཔྱད།
སྤྱད་པ་རྣམ་སྦྱོང་གི་དམིགས་པ་དང་པོའི་སྐབས། ཉན་ས་ལས། མི་སྡུག་པ་ནི་རྣམ་པ་དྲུག་
སྟེ༑ དྲུག་གང་ཞེ་ན་མི་གཙང་བའི་མི་སྡུག་པ་ཉིད་དང༌། སྡུག་བསྔལ་གྱི་མི་སྡུག་པ་ཉིད་
དང་། ངན་པའི་མི་སྡུག་པ་ཉིད་དང༌། ལྟོས་པའི་མི་སྡུག་པ་ཉིད་དང༌། ཉོན་མོངས་པའི་
མི་སྡུག་པ་ཉིད་དང་། རབ་ཏུ་འཇུག་པའི་མི་སྡུག་པ་ཉིད་དོ། །ཞེས་དང་པོ་ལ་ནང་གི་མི་
གཙང་བ་སྐྲ་དང་སྤུ་སོགས་སོ་དྲུག་དང༌། རྣམ་པར་བསྔོས་པ་སོགས་ཕྱིའི་མི་གཙང་བ་བཅོ་
བརྒྱད་དང༌། ཚོར་བ་སྡུག་བསྔལ་དང་། འདོད་ཁམས་དང༌། ཐར་བ་ལ་ལྟོས་ནས་སྲིད་
རྩེ་མན་དང་། ཉོན་མོངས་དང་། ཉེར་ལེན་གྱི་ཕུང་པོ་རྣམས་རིམ་བཞིན་ཕྱི་མ་ལྔར་བཞག་
པས། ཆེན་མོར་ལྔ་སོགས་ཡོད་དེ་ཞེས་པ་དེ་ལྔ་ཡིན་ལ། ཉན་ས་ལས། དོན་གྱི་སྐབས་
འདིར་མི་གཙང་བའི་མི་སྡུག་པ་ཉིད་ལ་དགོངས་ཏེ། ཞེས་པ་ལྟར་སྐབས་འདིར་འདོད་ཆགས་
ལྷག་པར་སྤྱད་བ་ཞེས་པ་ནང་ལུས་དང་འཁྲིག་པའི་འདོད་ཆགས་ཡིན་པས་དེའི་གཉེན་པོར་
མི་གཙང་བའི་མི་སྡུག་པ་ཉིད་བསྒོམ་པར་ཆེན་མོར་གསུངས་ལ། གཉིས་པ་གསུམ་པ་གཉིས་
ཡུལ་ལ་ཆགས་པ་དང་། བཞི་བ་གཟུགས་ཀྱི་ཆགས་པ་དང༌། ཕྱི་མ་གཉིས་འཇིག་ཚོགས་
ཀྱི་ཆགས་པ་སྦྱོང་བའི་དམིགས་པར་ཉན་སར་གསུངས་ལ་སྤྱིར་མི་སྡུག་པའི་ཏིང་ངེ་འཛིན་
ལ་དེ་དག་ལ་དམིགས་པ་ཡོད་དོ།།ཞེ་སྡང་གི་གཉེན་པོ་བྱམས་པ་ལ་བསླབ་བཏུས་སུ་སེམས་
ཅན་ཆོས་དམིགས་མེད་ལ་དམིགས་པ་གསུམ་དང༌། ཉན་སར་མཛའ་བོ་དགྲ་བར་མ་ལ་
དམིགས་པ་གསུམ་དང་། ཆེན་མོར་ཕན་ཡོན་བརྒྱད་ཅེས་པ། རིན་ཆེན་འཕྲེང་བ་ལས།
བྱམས་ཆོས་ཡོན་ཏན་བརྒྱད་འཐོབ་བོ། །ཞེས་པའོ། །ལམ་རིམ་ལས། བྱམས་པའི་འཛིན་
སྟངས་དེའི་སྒོ་ནས་སེམས་དམིགས་པ་དེ་དག་ལ་འཛིན་པ་ལ་བྱམས་པ་ལ་དམིགས་ཞེས་ཡུལ་
ཡུལ་ཅན་གཉིས་ཀ་ལ་བྱམས་པར་གསུངས་པའོ། །ཞེས་པ་ལྟར་ལས་བྱམས་པ་དམིགས་

འགྲེལ་མཆན་སྐབས་དང་པོ། 340 རྣམ་མཁྱེན།
པར་འཇོག་པ་མིན་ནོ། །གཏི་མུག་གི་གཉེན་པོ་རྟེན་འབྲེལ་རྒྱུ་འབྲས་རིགས་པ་བཞིའི་སྒོམ་
པ་དང་། ང་རྒྱལ་གྱི་གཉེན་པོ་ཁམས་ཀྱི་རབ་དབྱེ་དང་། རྣམ་རྟོག་གི་གཉེན་པོ་དབུགས་
འབྱུང་རྔུབ་ལ། ཉན་སར་ཁྱད་པར་དྲུག་ལས། ངོ་བོ་རླུང་ལྟེ་བའི་བར་རྔུབ་པ་དང༌། ལྟེ་
བ་ནས་སྣ་རྩེའམ་དེ་ནས་ཕྱི་རོལ་གྱི་བར་ཕྱིར་འབྱུང་བ་རིང་བར་འབྱུང་རྔུབ་དང་། རྔུབ་
པ་དེ་ཆད་ནས་འབྱུང་བ་མ་བྱུང་བར་དུ་ངལ་གསོ་ཚེ་རླུང་ཕྲ་མོ་ནང་དུ་འཇུག་པ་དང༌། འབྱུང་
བ་ཆད་ནས་རྔུབ་པ་མ་བྱུང་བར་ཕྲ་མོ་འབྱུང་བ་བར་དུ་ཕྲ་མོ་འབྱུང་རྔུབ་གཉིས་ཏེ་བཞི་རྒྱུ་
རྟེན་བགྲོད་པ་མིང་གི་རྣམ་གྲངས་ལྔ་ཆེན་མོར་གསལ་ལོ། །སྤྱོད་ཚུལ་ལྔ་ལས། བགྲང་
བ་ནི། ཉན་ས་ལས། སྦྱོར་བ་དེ་ལ་ཀུན་ཏུ་བརྟེན་ཅིང༌། ནས། རྩེ་གཅིག་ཉིད་ལ་རེག་
པར་འགྱུར། ཞེས་པ་ལྟར། རྟེན་ཚོགས་འབྲིང་མན་ཆད་རྣམ་རྟོག་ཤས་ཆེ་བས་སྦྱོར་བ་
ཧ་ཅང་ལྷོད་ན་གཡེང་བར་འགྱུར་ལ། ཧ་ཅང་དམ་ན་ལུས་སེམས་ལ་གནོད་པས་རན་པར་
བྱས་ཏེ་འབྱུང་རྔུབ་ཡའམ་ཟུང་གཉིས་གཅིག་ནས་བཅུའི་བར་ལུགས་མཐུན་དང༌། བཅུ་
ནས་གཅིག་གི་བར་ལུགས་མི་མཐུན་དུ་བགྲང་བ་དང༌། དེ་ལྟར་བཅུ་རེ་གཅིག་ནས་བཅུའི་
བར་རྟུལ་བོས་བགྲང་བ་དང་རྣོན་པོས་དེ་ལ་སེམས་གཏད་ཚུལ་གཉིས་ཀྱིས་ཞི་གནས་འགྲུབ་
པར་བྱེད་ལ། དེའི་འོག་ཏུ་འབྱུང་རྔུབ་ཀྱི་རྟེན་ལུས་ལ་གཟུགས་དང་འགྲོ་འོང་དྲན་པ་དང་
མཚུངས་ལྡན་གྱི་ཕུང་བོ་ཕྱི་མ་བཞི་ལ་འདི་ནི་འདིའོ་ཞེས་ལན་མང་དུ་འཇུག་པ་ཐུན་མོང་
བར་འཇུག་པ་དང༌། དེའི་འོག་ཏུ་དབུགས་འགྲོ་འོང་གི་རྐྱེན་ལུས་སེམས་དང་དེའི་རྐྱེན་སྲོག་
དབང་དང༌། དེའི་རྐྱེན་འདུ་བྱེད་ཀྱི་ལས་དང༌། དེའི་རྐྱེན་མ་རིག་པ་སྟེ། སྔ་མའི་རྐྱེན་
གྱིས་ཕྱི་མ་འབྱུང་བ་དང༌། མ་རིག་པ་འགག་པས་འདུ་བྱེད་འགག་ནས་འབྱུང་རྔུབ་འགག་
པའི་བར་སྒོམ་པ་རྟེན་འབྲེལ་དུ་དང༌། དེ་གྲུབ་པའི་འོག་ཏུ་རྟེན་འབྲེལ་དེ་དག་མི་རྟག་སོགས་
སུ་སྒོམ་པ་སྡུག་བདེན་དང༌། དེའི་རྒྱུ་སྲེད་པ་དང༌། དེ་འགོག་པ་དང༌། དེ་ཐོབ་བྱེད་ཀྱི་
ལམ་སྒོམ་པ་བདེན་པ་ལ་འཇུག་པ་ལན་མང་དུ་བྱས་པས་མཐོང་སྤང་སྤང་བར་གསུངས་པས་

འགྲེལ་མཆན་སྐབས་དང་པོ། 341 རྣམ་མཁྱེན།
འདི་གསུམ་ཚོགས་ལམ་ཆེན་པོ་ནས་མཐོང་ལམ་བར་རིམ་བཞིན་འཇོག་པར་མངོན་ལ། དེའི་
རྗེས་སུ་སྒོམ་སྤང་སྤང་ཕྱིར་རྣམ་པ་བཅུ་དྲུག་གིས་སྦྱང་བའི་དང་པོ་དྲན་བཞིན་དུ་འབྱུང་རྔུབ་
ལ་འབྱུང་རྔུབ་པོ་སྙམ་དུ་སློབ་པ་དང་རིང་མོར་འབྱུང་རྔུབ་ལ་དེའོ་སྙམ་པ་དང་ཐུང་ངུར་
འབྱུང་རྔུབ་ལ་དེའོ་སྙམ་པ་གསུམ་གྲངས་བགྲང་བ་མིན་ལ། ལུས་ཀྱི་བ་སྤུའི་ཁུང་བུའི་སྦུབ་
ཕྲ་བ་དག་ནས་འགྲོ་འོང་བྱེད་པར་སྒོམ་པ་བཞི་བ་ལུས་ཐམས་ཅད་ཀྱི་མྱོང་ནས་འབྱུང་རྔུབ་
ལ་སྦྱང་བ་དང་། དེའི་མཐུས་འབྱུང་རྔུབ་འགག་པ་ན་ལུས་ཀྱི་འདུ་བྱེད་གྱི་རླུང་སྦྱངས་ནས་
འབྱུང་རྔུབ་སྒོམ་པ་དང་འབྱུང་རྔུབ་རྩུབ་རེག་ཅན་རྣམས་འཇམ་པར་བྱས་ནས་སྒོམ་པ་ལྔ་
བ་ལུས་ཀྱི་འདུ་བྱེད་སྦྱངས་ནས་འབྱུང་རྔུབ་ལ་དང་། བསམ་གཏན་དང་པོ་གཉིས་ཀྱི་དངོས་
གཞིའི་དགའ་བས་འབྱུང་རྔུབ་སྒོམ་པ་དྲུག་པ་དགའ་བ་མྱོང་ནས་དང༌། གསུམ་པའི་བདེ་
བས་འབྱུང་རྔུབ་སྒོམ་པ་བདུན་པ་བདེ་བ་མྱོང་ནས་དང༌། བཞི་བའི་དངོས་གཞི་ཐོབ་བའི་
འདོད་རྟེན་ཅན་ལ་དབུགས་འབྱུང་རྔུབ་མི་འོང་གསུངས་སོ། །དེ་ལ་བརྒྱ་ལམ་ན་གཟུགས་
ཀྱི་ཀུན་ཉོན་མངོན་དུ་གྱུར་ན་རང་དུ་མི་ལོན་པར་སེམས་ཀྱི་འདུ་བྱེད་སྦྱངས་ནས་འབྱུང་རྔུབ་
སྒོམ་པ་བརྒྱད་པ་སེམས་ཀྱི་འདུ་བྱེད་སྦྱངས་ནས་དང༌། དང་པོའི་ཉེར་བསྡོགས་ལ་བརྟེན་
ནས་ཀྱང་དུག་གསུམ་དང་བཅས་མ་བཅས་ནས། གྲོལ་མ་གྲོལ་གྱི་བར་སེམས་ཉི་ཤུ་བྱུང་
ངོ་ཡོད་དོ་ཅོག་ཤེས་པར་བྱས་ནས་འབྱུང་རྔུབ་སྒོམ་པ་དགུ་བ་སེམས་ཡང་དག་པར་མྱོང་ནས་
དང་། ནང་དུ་ཞི་བ་ན་རྨུགས་གཉིད་ཀྱིས་བསྒྲིབ་པར་གྱུར་ན་དང་འགྱུར་བ་ན་དམིགས་པར་
སེམས་གཏད་དེ་འབྱུང་རྔུབ་སྒོམ་པ་བཅུ་བ་དགའ་བར་གྱུར་བའི་དང༌། རྒོད་འགྱོད་ཀྱིས་
སྒྲིབ་ཚེ་ནང་ཁོ་ནར་འཇོག་ཅིང་འབྱུང་རྔུབ་སྒོམ་པ་བཅུ་གཅིག་པ་ཏིང་ངེ་འཛིན་དུ་བཞག་
ནས་དང༌། སྒྲིབ་པ་དེ་བཞི་སྦྱངས་ནས་འབྱུང་རྔུབ་སྒོམ་པ་ནི་བཅུ་གཉིས་པ་སེམས་རྣམ་
པར་གྲོལ་ཞིང་དང༌། སྔ་མ་ཐོབ་པས་ས་བོན་སྤང་ཕྱིར་འདུ་བྱེད་མི་རྟག་པར་ལྟ་ཞིང་འབྱུང་
རྔུབ་སྒོམ་པ་བཅུ་གསུམ་པ་མི་རྟག་པར་ལྟ་བའི་དང༌། དེ་ལྟར་བཅུ་གཉིས་པ་ཡན་ཞི་གནས་

འགྲེལ་མཆན་སྐབས་དང་པོ། 342 རྣམ་མཁྱེན།
དང་བཅུ་གསུམ་པ་ལྷག་མཐོང་སྒོམ་པའོ། །དེས་མཐོང་སྤང་སྤངས་པའི་དབྱིངས་དང་སྒོམ་
སྤང་སྤངས་པའི་དབྱིངས་དང་ཉེར་ལེན་གྱི་ཕུང་བོ་སྤངས་པའི་དབྱིངས་གསུམ་ཞི་བ་དང་
བདེ་བ་དང་ནད་མེད་པར་ཡིད་ལ་བྱེད་ཅིང་ཞི་ལྷག་ལན་མང་དུ་སྒོམ་པའི་འབྱུང་རྔུབ་སྒོམ་
པ་ནི་རིམ་བཞིན་བཅུ་བཞི་བ་སྤོང་བར་དང་བཅོ་ལྔ་བ་འདོད་ཆགས་དང་བྲལ་བར་དང་། བཅུ་
དྲུག་པ་འགོག་པར་རྗེས་སུ་ལྟ་ཞིང་འབྱུང་རྔུབ་སྒོམ་པར་འཇོག་གོ།འདི་དག་ཉན་སའི་དངོས་
བསྟན་སྒོམ་ལམ་དང་། དགུ་བ་བཅུ་བ་བཅུ་གཅིག་པ་གསུམ་སོ་སྐྱེ་ལ་ཡོད་ཀྱང་འདོད་ཉོན་
སྤངས་པ་ལ་མེད་དེ། ཆེན་མོ་ལས། དེས་ན་འདི་སྒོམ་མཁན་ལ་རྒྱུན་ཞུགས་དང་ཕྱིར་
འོང་གཉིས་ཡོད་ཀྱི་ཕྱིར་མི་འོང་མེད་པར་མངོན་ལ། སོ་སྐྱེ་ཡོད་དམ་དཔྱད། འདིའི་རིགས་
པ་རྣམས་རྗེས་མ་གཉིས་ལའང་འགྲེ་བར་ཤེས་པར་བྱའོ་ཞེས་དེ་གསུམ་འདོད་ཉོན་རགས་པའི་
གཉེན་པོར་སྒོམ་པས་བསྒྲུབ་པོ། །སྦྱངས་པ་ལྔ་བོ་དབུགས་འབྱུང་རྔུབ་དྲན་པ་ཡིན། སྔགས་
བླ་མེད་ཀྱི་རླུང་སྒོམ་པ་དང་མི་འདྲའོ། །མཛོད་ལུགས་གཞན་དུ་བཤད་ཟིན་ཏོ། །མཁས་
པའི་དམིགས་པ་ཕུང་ཁམས་སྐྱེ་མཆེད་རྟེན་འབྲེལ་གནས་དང་གནས་མིན་ལ་མཁས་པ་ལྔ་
དང་། ཉོན་མོངས་རྣམ་སྦྱོང་གི་དམིགས་པ་ཞི་རགས་ཀྱི་ཆ་དང་། བདེན་པའི་རྣམ་པ་གཉིས་
སོགས་ཡོད་ཀྱང་། དེ་དག་ལས་སངས་རྒྱས་ཀྱི་སྐུ་ལ་དམིགས་པ་ཏིང་ངེ་འཛིན་སྐྱེད་པ་དང་
ཚོགས་རྫོགས་པའི་བྱ་བ་གཉིས་བྱེད་པས་མཆོག་ཏུ་གཞུང་ཀུན་མཐུན་ནོ། །ཞི་གནས་སྒྲུབ་
ཚུལ་ཉེས་པ་ལྔ་སྤོང་འདུ་བྱེད་བརྒྱད་ཀྱིས་སྒྲུབ་པས་ཉེས་པ་ལྔའི་ལེ་ལོ་དང་བརྗེད་ངེས་ནི་ཉེ་
ཉོན་དང༌། བྱིང་བ་ནི་ལམ་རིམ་ལས། བྱིང་བ་ནི་སེམས་ཀྱི་དམིགས་པ་འཛིན་པའི་འཛིན་
སྟངས་ལྷོད་ནས་དམིགས་པ་ཤིན་ཏུ་མི་གསལ་བའམ་དམ་པར་མི་འཛིན་པ་ཡིན་པས། ཞེས་
པ་ལྟར། གསལ་ངར་རམ་འཛིན་སྟངས་ཤོར་བའི་སེམས་བྱུང་ཡིན་ལ། བྱིང་ཕྲ་ནི། ལྷ་
སྐུ་སོགས་ལ་དམིགས་ཚེ་བློའི་འཛིན་སྟངས་སམ་དམིགས་པ་མ་ཤོར་བར་གསལ་བར་འཆར་
ཡང་འདིའོ་ཞེས་དམ་དུ་འཛིན་མི་ཐུབ་པས་གསལ་ངར་ཤོར་ཀྱང་གསལ་ཆ་ཙམ་ཡོད་པའི་

འགྲེལ་མཆན་སྐབས་དང་པོ། 343 རྣམ་མཁྱེན།
བློ་དང་། རགས་པ་ནི། དེ་ལ་དམིགས་ཚེ་སེམས་བསྡུས་དྲག་པས་འཛིན་སྟངས་སམ་དམིགས་
པའི་གསལ་ཆ་ཤོར་པའི་ནག་ཐོམ་གྱི་གནས་པའི་བློ་ཡིན་ཏེ། བསམ་གཟུགས་འབྲིང་ལས།
ལམ་རིམ་ལས། སེམས་ལ་མུན་པ་བབ་པ་ལྟ་བུའི་ཡུལ་མི་གསལ་དང༌། ཞེས་པས་ལུང་
མ་བསྟན་གྱི་བྱིང་བ་བསྟན། བློའི་འཛིན་སྟངས་འཕངས་དམའ་རུ་སོང་བ། ཞེས་པས་དགེ་
བར་གྱུར་བའི་བྱིང་བ་བསྟན་པའི་ཕྱིར། ཁྱབ་སྟེ། བྱིང་བ་ཡིན་ན། ཡུལ་དགེ་བའི་དམིགས་
པ་ལ་དམིགས་པས་ཁྱབ་པ་གང་ཞིག དགེ་བའི་དམིགས་པ་སངས་རྒྱས་བྱང་སེམས་ཀྱི་སྐུ་
གཟུགས་སོགས་ལ་དམིགས་པའི་བློའི་འཛིན་སྟངས་ཧད་ཀྱིས་ཤོར་ནས་སེམས་ལ་མུན་པ་བབ་
པ་ལྟ་བུའི་ཡུལ་མི་གསལ་བའི་བྱིང་བ་དེ་ལུང་མ་བསྟན་ཡིན་པར་ལུང་སྔ་མས་བསྟན། དམིགས་
པ་དེ་དག་ལ་དམིགས་ནས་བློའི་འཛིན་སྟངས་མ་ཤོར་བར་གསལ་ཆ་ཙམ་ཡོད་ཀྱང་འཛིན་
སྟངས་འཕངས་དམའ་རུ་སོང་ནས་འཛིན་སྟངས་ཀྱི་གྲིམས་ཆ་མེད་པའི་བྱིང་བ་དེ་དགེ་བར་
ལུང་ཕྱི་མས་བསྟན་པའི་ཕྱིར། ཞེས་གསུངས་པའི་ཕྱིར། དེས་བྱིང་ཕྲ་དེ་ལྷ་སྐུ་སོགས་ལ་
དམིགས་པའི་དགེ་བ་ཡིན་ཀྱང་འཛིན་ཚུལ་ཅན་མེད་དེ། སྒོམ་རིམ་ལས། དམིགས་པ་
འཛིན་པ་ལ་མི་གསལ་ཞིང་སེམས་བྱིང་བར་གྱུར་བ། ཞེས་གསུངས་པའི་ཕྱིར། རྒོད་པ་
ནི༑ དམིགས་པ་ཡིད་འོང་ལ་རྣམ་པ་ཕྱིར་འཕྲོ་བའི་ཉེ་ཉོན་ཡིན་ལ། འཇམ་དཔལ་ཞལ་
ལུང་ལས། འདོད་པའི་ཡུལ་ཡིད་དུ་འོང་བའི་རྣམ་པ་འཆར་ལ་ཁད་བྱུང་བ་རྒོད་པ་ཕྲ་མོ་
དང༌། འདོད་ཆགས་ཀྱི་རྣམ་པ་ཧད་ཀྱིས་སྐྱེས་པ་རྒོད་པ་རགས་པར་རྟོགས་ནས། ཞེས་
གསུངས་པས། ཕྲ་རགས་འདོད་ཆགས་ཀྱི་རྣམ་པ་ཤར་མ་ཤར་ལ་བྱེད་དམ་དཔྱད། བཞི་
བ་འདུ་མི་བྱེད་པ་ནི་བྱིང་རྒོད་བྱུང་ཚེ་འགོག་པའི་རྩོལ་བ་མི་བརྟེན་པར་དང་དུ་ལེན་པའི་བློ་
ཡིན་པས་དེ་ཉོན་མོངས་ཅན་ཡང་ཡོད་དམ་དཔྱད། ལྔ་བ་བྱིང་རྒོད་དང་བྲལ་བའི་ཚེ་དེའི་
གཉེན་པོ་འདུ་བྱེད་པ་ནི། དེའི་གཉེན་པོ་ལ་རྩོལ་བ་ཡིན་པས་དགེ་བ་ཡིན་ནོ། །དེའི་གཉེན་
པོ་འདུ་བྱེད་བརྒྱད་སྒོམ་ཚུལ་ནི། དབུས་མཐའ་ལས། གནས་དང་དེ་ལ་གནས་པ་དང༌།།

འགྲེལ་མཆན་སྐབས་དང་པོ། 344 རྣམ་མཁྱེན།
རྒྱུ་དང་འབྲས་བུ་ཉིད་དུའོ། །ཞེས་པ་ལྟར་ཐོག་མར་འདུན་པའི་རྒྱུ་ཞི་གནས་ཀྱི་ཡོན་ཏན་
ལུས་སེམས་ལས་རུང་སོགས་ལ་དད་པ་གསུམ་སྐྱེད། དེ་ལས་རྩོལ་བའི་གནས་ཞི་གནས་
དོན་གཉེར་གྱི་འདུན་པ་སྐྱེས་ལ། དེས་ཤིན་སྦྱངས་ཀྱི་རྒྱུ་ཏིང་ངེ་འཛིན་ལ་རྒྱུན་ལྡན་དུ་བརྩོན་
པའམ་བརྩོན་འགྲུས་བསྐྱེད་དེ་ལེ་ལོ་འགོག་ནུས་སོ། །དེ་ནས་དམིགས་པར་སེམས་གཏོད་
ཚུལ་ནི། དམིགས་རྟེན་ཚོལ་ཚེ་བྲིས་སྐུ་སོགས་ལ་ལྟ་བའམ་བླ་མས་བརྡ་སྤྲད་པའི་དོན་ཡིད་
ངོར་འཆར་དུ་གཞུག་ལ། དབུ་ཕྱག་སོགས་གསལ་གདབ་མཐར་སྐུའི་སྤྱི་ཡིད་ལ་བྱས་པ་
ན་ཡིད་ངོར་ཡན་ལག་རགས་པ་རྣམས་ཆ་ཕྱེད་ཙམ་ཞིག་འཆར་ཐུབ་པ་ན་དམིགས་རྟེན་རྙེད་
པ་ཡིན་གྱི་དེ་ནས་སྐུའི་སྤྱི་ལ་སེམས་གཟུང་ཞིང་དེའི་ཆ་ཤས་གསལ་ན་དེ་ལ་བཟུང་དེ་མི་གསལ་
བར་སོང་ན་ཡང་སྤྱི་ལ་བཟུང་སྟེ་དེ་མ་བརྗེད་པའི་དྲན་པས་གསལ་བཏབ་ནས་ཤར་བ་ན་འདིའོ་
ཞེས་འཛིན་སྟངས་ཤུགས་ཅན་བསྐྱེད་དེ་མི་དཔྱོད་པར་འཇོག་གོ །དེའི་ཚེ་སྟོབས་དྲུག་གི་
དང་པོ་གདམས་ངག་ཐོས་པའི་སྟོབས་ཀྱིས་དམིགས་པར་གཏོད་པ་མི་གནས་པར་རྣམ་རྟོག་
རི་གཟར་གྱི་ཆུ་ལྟར་མང་དུ་འོང་བ་ངེས་ཟིན་པའི་ཉམས་འོང་བ་ནི་སེམས་གནས་དང་པོ་སེམས་
འཇོག་པ་ཡིན་ཏེ། མདོ་རྒྱན་ལས། དམིགས་པ་ལ་ནི་སེམས་གཏད་ནས། །ཞེས་སོ། །དེ་
དུས་ནས་ཤེས་བཞིན་གྱིས་རྣམ་རྟོག་ངོས་བཟུང་སྟེ་རྩོལ་བས་དང་དུ་མི་ལེན་པར་དྲན་པས་
སླར་ཡང་དམིགས་པ་ལ་གཏོད་པར་བྱེད་དོ། །དེ་གོམས་པའི་བསམ་པའི་སྟོབས་ཀྱིས་གཅོང་
རོང་དོག་མོའི་འབབ་ཆུ་ལྟར་རེས་རྣམ་རྟོག་ཞི་ཞིང་རེས་ཐོ་ལེ་སྐྱེ་བའི་རྣམ་རྟོག་ངལ་གསོ་
བའི་ཉམས་འཆར་ཞིང་སེམས་གནས་པའི་རྒྱུན་ཅུང་ཟད་འཐུད་ནུས་པ་གཉིས་པ་རྒྱུན་དུ་འཇོག་
པ་ཟེར་ཏེ། རྒྱན་ལས། དེ་རྒྱུན་རྣམ་པར་གཡེང་མི་བྱ། །ཞེས་པའོ། །འདི་གཉིས་བྱིང་
རྒོད་མང་ལ་ཏིང་ངེ་འཛིན་ཉུང་བས་ཡིད་བྱེད་བཞི་ལས་བསྒྲིམ་འཇུག་གི་སྐབས་སོ། །བརྗེད་
ངེས་ཀྱིས་གཡེང་ན་དྲན་པའི་སྟོབས་ཀྱིས་མྱུར་དུ་རྟོགས་ནས་དམིགས་པ་ལ་གློན་པའི་རྣམ་
རྟོག་ཐང་ཆད་པའི་ཉམས་འོང་བ་གསུམ་པ་གླན་ཏེ་འཇོག་པ་ཟེར་ཏེ། རྒྱན་ལས། རྣམ་

འགྲེལ་མཆན་སྐབས་དང་པོ། 345 རྣམ་མཁྱེན།
གཡེང་མྱུར་དུ་རྟོགས་བྱས་ནས། །དེ་ལ་སླར་ནི་གླན་པར་བྱ། །ཞེས་པས་སོ། །སྔ་མ་
གཉིས་སྒོམ་པ་ཡིན་ཀྱང་སྒོམ་མིན་ལ་འདི་ནས་སྒོམ་གྲུབ་པོ། །དྲན་པའི་སྟོབས་ཀྱིས་རྣམ་
གཡེང་སྤངས་ནས་དེ་དམིགས་བ་རྒྱ་ཆེ་བ་བསྡུས་ཏེ་ཇེ་བཟང་དུ་འཇོག་པ་བཞི་བ་ཉེ་བར་འཇོག་
པ་ཡིན་ཏེ། རྒྱན་ལས། བློ་ལྡན་གོང་ནས་གོང་དུ་ཡང༌། །སེམས་ནི་ནང་དུ་བསྡུ་པར་བྱ།།
ཞེས་པས་སོ། །ཤེས་བཞིན་གྱི་སྟོབས་ཀྱིས་ཏིང་ངེ་འཛིན་གྱི་ཡོན་ཏན་མཐོང་ནས་དེ་ལ་དགའ་
བ་ལྔ་བ་དུལ་བར་བྱེད་པ་ཡིན་ཏེ། རྒྱན་ལས། དེ་ནས་ཡོད་ཏན་མཐོང་བའི་ཕྱིར། །ཏེང་
ངེ་འཛིན་ལ་སེམས་འདུལ་ལོ། །ཞེས་པས་སོ། །ཤེས་བཞིན་གྱིས་རྣམ་གཡེང་གི་ཉེས་པ་
མཐོང་ནས་ཏིང་ངེ་འཛིན་ལ་མི་དགའ་བ་ཞི་བ་ནི། དྲུག་པ་ཞི་བར་བྱེད་པ་ཡིན་ཏེ། རྒྱན་
ལས། རྣམ་གཡེང་ཉེས་པ་མཐོང་པའི་ཕྱིར། །དེ་ལ་མི་དགའ་ཞི་བར་བྱེད། །ཅེས་པའོ།།
ཆགས་སོགས་ཉོན་མོངས་རྣམས་བརྩོན་འགྲུས་ཀྱི་སྟོབས་ཀྱིས་བྱུང་མ་ཐག་ཞི་བར་བྱེད་པ་
བདུན་པ་རྣམ་པར་ཞི་བར་བྱེད་པ་ཡིན་ཏེ། རྒྱན་ལས། ཆགས་སོགས་ཡིད་མི་བདེ་ལ་སོགས།།
མངས་པ་དེ་བཞིན་ཞི་བར་བྱ། །ཞེས་པས་སོ། །གསུམ་པ་ནས་བདུན་པའི་བར་ལྔ་བོ་ལ་
བྱིང་རྒོད་ཀྱི་བར་གཅོད་པས་ཡིད་བྱེད་གཉིས་པ་ཆད་ཅིང་འཇུག་པའི་དུས་སོ། །བརྩོན་འགྲུས་
ཀྱིས་བྱིང་རྒོད་འབད་པས་བཀག་སྟེ་ཏིང་ངེ་འཛིན་ལ་རྒྱུན་ཆགས་སུ་འཇུག་པ་བརྒྱད་པ་རྩེ་
གཅིག་ཏུ་བྱེད་པ་ཡིན་ཏེ། རྒྱན་ལས། དེ་ནས་སྡོམ་བརྩོན་ཅན་གྱིས་ནི། །སེམས་ལ་མངོན་
པར་འདུ་བྱེད་བཅས། །རང་གི་ངང་གིས་འབྱུང་བ་ཐོབ། །ཅེས་པས་སོ། །འདིར་བར་
ཆད་མེད་པས་ཆད་པ་མེད་པར་འཇུག་པའི་ཡིད་བྱེད་དོ། །འདྲིས་པའི་སྟོབས་ཀྱིས་དྲན་འཛིན་
གྱི་འབད་རྩོལ་ལ་མ་ལྟོས་པར་ཏིང་ངེ་འཛིན་རང་འབབས་སུ་འཆར་བ་དགུ་བ་མཉམ་པར་
འཇོག་པ་ཡིན་ཏེ། རྒྱན་ལས། དེ་གོམས་པ་ལས་འདུ་མི་བྱེད། །ཅེས་པས་སོ། །འདིར་
ལྷུན་གྱིས་གྲུབ་པར་འཇུག་པའི་ཡིད་བྱེད་དོ། །འདི་སྐབས་བྱིང་རྒོད་འགོག་པའི་རྩོལ་བ་བྱས་
ན་ཉེས་པ་ལྔ་བ་དང༌། དེའི་གཉེན་པོ་གཏང་སྙོམས་གཉིས་འདི་ནས་འཇོག་གོ །འདུ་བྱེད་

འགྲེལ་མཆན་སྐབས་དང་པོ། 346 རྣམ་མཁྱེན།
སྔ་མ་བདུན་སེམས་གནས་བརྒྱད་པ་མན་ཆད་དང་ཉེས་པ་ལྔའི་བཞི་བ་སེམས་གནས་དང་
པོ་གཉིས་ཀྱི་ཚེ་ཡོད་དམ་དཔྱད། ཤིན་སྦྱངས་དང་བཏང་སྙོམས་སེམས་གནས་དགུ་བ་མན་
ཆད་ན་མེད་ལ། སེམས་གནས་དགུ་བ་ཐོག་མར་ཐོབ་ཚེ་ལུས་སེམས་ཤིན་སྦྱངས་ཕྲ་མོ་ཐོབ་
ཀྱང་ཤིན་སྤྱངས་མིན་ནོ། །དེ་འཕེལ་བ་ལས་སེམས་དགེ་བ་ལ་གང་འདོད་དུ་བཀོལ་མི་རུང་
བའི་གནས་ངན་ལེན་ཞི་ནས་སེམས་ཤིན་སྦྱངས་རགས་པ་སྐྱེ་ཚེ་ཤིན་སྦྱངས་ཐོབ། དེའི་ལས་
རུང་གི་རླུང་ལུས་སུ་རྒྱུ་བས་ལུས་ཀྱི་གནས་ངན་ལེན་སྦྱངས་ནས་ལུས་ཤིན་སྦྱངས་སྐྱེ། དེ་
ལ་བརྟེན་ནས་ལུས་བདེ་ཉམས་དང་། དེའི་སེམས་ཤིན་སྦྱངས་ཀྱི་བདེ་བ་སྐྱེ་བདེ་བ་དགའ་
ཡལ་བ་དེ་ཆུང་ངུར་སོང་ནས་དམིགས་པ་ལ་ལྷན་ནེར་སྡོད་པའི་ཤིན་སྦྱངས་མི་གཡོ་བའི་
མཚན་ཉིད་རྫོགས་པར་སྐྱེ་བ་ན་ཞི་གནས་གྲུབ་པ་ཡིན་ནོ། །དཔྱད་སྟོབས་ཀྱིས་དྲངས་པའི་
ཤིན་སྦྱངས་ཁྱད་པར་ཅན་གྱིས་ཟིན་པའི་ཆོས་རབ་ཏུ་རྣམ་འབྱེད་ཀྱི་ཤེས་རབ་དེ་ལྷག་མཐོང་
གི་མཚན་ཉིད་ཡིན་ལ། དབྱེ་བ་བཞི་དང་གསུམ་དང་དྲུག་གསུངས་པ་ལམ་རིམ་ལས། སྤྱིར་
ཐ་སྙད་ཟོར་ཡངས་པའི་ཕྱིར། ནས། རྣམ་པར་འབྱེད་པ་སོགས་བཞི་ལ་ལྷག་མཐོང་དུ་
གསུངས་ཞེས་པ་ལྟར་ཡིན་པས། དེ་བཅུ་གསུམ་གང་རུང་ལ་ལྷག་མཐོང་མི་དགོས་ཏེ། ཞི་
གནས་མ་གྲུབ་པའི་སྔོན་དུའང་ཡོད་པའི་ཕྱིར། དེ་དག་གི་མཚན་མ་ལས་བྱུང་བའི་སྒོ་ནི།
སྔར་བསམ་བྱུང་གི་ངེས་པ་རྙེད་ཟིན་གྱི་དོན་ལ་མི་དཔྱོད་པར་འཇོག་སྒོམ་བྱེད་པ་དང་། ཡོངས་
བཙལ་གྱི་སྒོ་ནི། དོན་དེ་བསམ་བྱུང་གི་ངེས་པ་རྙེད་ཕྱིར་དཔྱད་སྒོམ་བྱེད་པའི་ཐོས་བྱུང་
གི་ཤེས་རབ་དང༌། སོ་སོར་རྟོག་པའི་སྒོའི་ལྷག་མཐོང་ནི། བསམ་བྱུང་གི་ངེས་པ་རྙེད་ཟིན་
པའི་དོན་ལ་དཔྱད་སྒོམ་བྱེད་པ་ཡིན་ཏེ། ལམ་རིམ་སོགས་ལས་སོ། །ལས་དང་བོ་བས་
ལྷག་མཐོང་གསར་སྒྲུབ་ཚེ་བར་བ་ངེས་པར་མི་དགོས་ཏེ། ཆེན་མོ་ལས། འདིའི་ལྷག་མཐོང་
གི་སྒོ་གསུམ་ནས་མཚན་མ་ལས་བྱུང་བ་དང་སོ་སོར་རྟོག་པའི་སྒོ་གཉིས་ངེས་ཅན་དུ་སྒོམ་
དགོས་པའི་ཕྱིར། ཞེས་གསུངས་པའི་ཕྱིར། ཚོལ་བ་དྲུག་གིས་ཚོལ་ཚུལ་ཉན་སར་སྤྱད་

རྣམ་མཁྱེན།
འགྲེལ་མཆན་སྐབས་དང་པོ། 347
པ་རྣམ་སྦྱོང་གི་དམིགས་པ་ལྔ་སོགས་ལ་སྦྱར་ནས་གསུངས་ཚུལ་མང་བས་འཇིགས་ནས་མ་
བྲིས་སོ། །དེ་དྲུག་གསུམ་དུ་བསྡུ་ཚུལ་ཉན་ས་ལས། སྨྲས་པའི་དོན་རྟོགས་པ་དང་། དངོས་
པོའི་མཐའ་རྟོགས་པ་དང༌། ཡང་དག་པ་ཇི་ལྟ་བ་བཞིན་དུ་རྟོགས་པའོ། །ཞེས་སོགས་ལྟར་
དོན་ཚོལ་བ་དང་པོ་དང་དངོས་པོ་དང་རང་གི་མཚན་ཉིད་ཚོལ་བ་གཉིས་པ་དང༌། སྤྱིའི་
མཚན་ཉིད་དང་ཕྱི་མ་གསུམ་གསུམ་པར་བསྡུས་སོ། །འདིའི་ཇི་ལྟ་བ་ནི་གནས་ཚུལ་ཡིན་ནོ། །
ཡིད་བྱེད་བདུན་གྱིས་བསམ་གཟུགས་ལ་འཇུག་ཚུལ་བཤད་པ།
ཡིད་བྱེད་བདུན་གྱིས་བསམ་གཟུགས་ལ་འཇུག་ཚུལ་ལ། ཡིད་ལ་བྱེད་པའི་ལས་
དང་པོ་བ་ཞེས་པའི་བ་བདག་སྒྲ་ཡིན་པས། རྟ་བ་ཞེས་བ་ལྟར་སེམས་གནས་དགུ་པ་ལ་གནས་
པའི་གང་ཟག་དགོས་པ་ལམ་རིམ་དང་ཉན་སའི་དགོངས་པ་དང་། ལས་དང་པོ་བའི་ཡིད་
བྱེད་ལ་ཆེན་མོ་ལས། ཡིད་ལ་བྱེད་པའི་ལས་དང་པོ་བའི་ཡིད་བྱེད་དང༌། ལས་དང་པོ་
བ་ཙམ་གྱི་ཡིད་བྱེད་དང་། ཉོན་མོངས་རྣམ་པར་སྦྱོང་བའི་ལས་དང་པོ་བའི་ཡིད་བྱེད་གསུམ་
ཡོད། འདོད་པའི་སེམས་གནས་དགུ་བ་ལྟ་བུ་དང་པོའི་མཚན་གཞི། ཐོབ་མ་ཐག་པའི་ཞི་
གནས་གཉིས་པའི་མཚན་གཞི། མཚན་ཉིད་སོ་སོར་རིག་པ་ལྟ་བུ་གསུམ་པའི་མཚན་གཞི་
ཞེས། འདིའི་ཡིད་བྱེད་དགོངས་འགྲེལ་ལས། ཡིད་ལ་བགྱིད་པ་ཞེས་པ་ལྟར་ཡུལ་ལ་རྩེ་
གཅིག་ཏུ་གཏོད་པ་ལ་བྱེད་ཅིང་། མདོ་རྒྱན་ལས་ཡིད་ལ་བྱེད་དང་བཅས་ཞེས་བྱ། ཞེས་
པའི་ཡིད་བྱེད་ཞི་གནས་ལ་བྱེད་པས་དང་པོ་དེ་ལས་དང་བའི་ཡིད་བྱེད་མིན་ཏེ། ལམ་རིམ་
ལས། ཡིད་བྱེད་མ་ཐོབ་པའི་བར་དུ། ཞེས་གསུངས་པའི་ཕྱིར། གསུམ་པ་དེ་ཉོན་མོངས་
རྣམ་སྦྱོང་གི་ཡིད་བྱེད་དྲུག་པོ་གང་རུང་ཡིན་ཀྱང༌། ཉོན་མོངས་རྣམ་སྦྱོང་གི་ཡིད་བྱེད་མིན་
ཏེ༑ ཉན་ས་ལས། གསུམ་གང་ཞེ་ན། འདི་ལྟ་སྟེ། ལས་དང་པོ་བ་དང་། ཡོངས་སུ་སྦྱོང་
བ་བྱས་པ་དང་། ཡིད་ལ་བྱེད་པའི་འབྲས་བུའོ། །ཞེས་དང༌། མཚན་ཉིད་སོ་སོར་རིག་

འགྲེལ་མཆན་སྐབས་དང་པོ། 348 རྣམ་མཁྱེན།
པའི་ཡིད་ལ་བྱེད་པ་མ་གཏོགས་པ། ནས། ལྔ་བོ་དག་ལ་ཤིན་ཏུ་ཡོངས་སུ་སྦྱང་བ་བྱས་
པ་ཡིན་ནོ། །ཞེས་ཉེར་བསྡོགས་ཕྱི་མ་ལྔ་ཙམ་བཞག་པའི་ཕྱིར། ལས་དང་པོ་བ་ཙམ་གྱི་
ཡིད་བྱེད་ལ་མཚན་ཉིད་སོ་རིག་མ་ཐོབ་པའི་རྒྱུད་ཀྱི་སྒོམ་བྱུང་དགོས་ཀྱང་ལས་དང་པོ་བའི་
ཡིད་བྱེད་ལ་མོས་པ་མ་ཐོབ་པའི་རྒྱུད་ཀྱི་ཉེར་བསྡོགས་ཐམས་ཅད་འཇོག་པར་ཉན་སར་
གསུངས་པས། ལྷག་མཐོང་མ་ཐོབ་གོང་གི་མཚན་ཉིད་སོ་རིག་རྒྱུད་ལྡན་གྱི་རྒྱུད་ཀྱི་སྒོམ་
བྱུང་དེ་ཉེར་བསྡོགས་བདུན་པོ་གང་རུང་མིན་པ་འབྲིང་ལྟར་རོ། །སེམས་གནས་དགུ་བ་ནས་
མོས་པ་ཐོབ་པའི་བར་ལས་དང་པོ་བ་ཡིན་པ་ཉན་སའི་དགོངས་པའོ། །བོད་མང་བོས་ཉེར་
བསྡོགས་ཀྱི་ཐོག་མ་མཚན་ཉིད་སོ་རིག་ཡིན་ཟེར་པ་དེའི་སྔོན་དུ་ཞི་གནས་ཐོབ་དགོས་པས་
བཀག་ལ་རྗེ་བཙུན་པ་དང་བསོད་གྲགས་པས་མཚན་ཉིད་སོ་རིག་སོགས་ཡིད་བྱེད་དྲུག་པོ་གང་
རུང་ལ་ཞི་རགས་རྣམ་ཅན་དགོས་པར། ཉན་སར། ཡིད་བྱེད་བདུན་ལས་དང་པོ་གཉིས་
སྤང་བྱ་དང་ཐོབ་བྱར་སེམས་གཏོད་བྱེད་དང༌། མོས་པ་དེའི་དོན་ལ་བརྩོན་འགྲུས་རྩོམ་པ་
དང༌། དཔྱོད་པ་ཁྱད་པར་དུ་བྱེད་པའི་རྒྱུ་སྟེ་རྒྱུ་གསུམ་དང༌། གསུམ་ཉོན་མོངས་ཆུང་
འབྲིང་ཆེ་གསུམ་གྱི་གཉེན་པོའི་ངོ་བོ་དང༌། བདུན་པ་འབྲས་བུར་གསུངས་པ་དང་། བསྡུ་
བར་དང་པོ་གཉིས་སྦྱོར་ལམ་དང་། རབ་དབེན་སྦྱོར་མཐའ་གཉིས་བར་ཆད་མེད་ལམ་དང་།
དགའ་སྡུད་ལམ་བཞི་ཀ་དང་། དཔྱོད་པ་ཁྱད་པར་ལམ་གྱིས་བསྡུས་པར་གསུངས་པ་དང་།
དང་པོར་གསེར་ཕྲེང་རྣམ་བཤད་སོགས་ཀྱིས་སྒྲུབ་ནས། ཟག་མེད་མི་ལྕོགས་མེད་ལ་བསོད་
གྲགས་པས་ཉེར་བསྡོགས་ཡིད་ལ་བྱེད་པའི་ལས་དང་པོ་བ་ཡིན་ཟེར་བ་རྗེ་བཙུན་པས་གཅིག་
ཆར་བའི་ཉེར་བསྡོགས་བདུན་པོ་གང་རུང་མིན་གསུངས། གཉིས་ཀས་ཉེར་བསྡོགས་ལ་གོང་
མའི་སས་བསྡུས་དགོས་པར་ཀུན་བཏུས་འགྲེལ་བ་རྒྱས་སྲས་མས་སྒྲུབ་པ་ལ། ཆེན་མོར་ཉན་
ས་ལས། འཇིག་རྟེན་ལས་འདས་པའི་ལམ་གྱིས་འགྲོ་བར་འདོད་ན་ནི། འཕགས་པའི་བདེན་
པ་བཞི་བོ་དག་ལས་བརྩམས་ནས་དགྲ་བཅོམ་པ་ཉིད་ཐོབ་ཀྱི་བར་དུ་དེ་ལ་མཚན་ཉིད་སོ་སོར་

འགྲེལ་མཆན་སྐབས་དང་པོ། 349 རྣམ་མཁྱེན།
རིག་པའི་ཡིད་བྱེད་ལ་སོགས་པ། ནས། སྦྱོར་བ་མཐར་ཐུག་པའི་འབྲས་བུའི་ཡིད་ལ་བྱེད་
པའི་བར་གྱི་ཡིད་ལ་བྱེད་པ་བདུན་པོ་དག་རིམ་གྱིས་འབྱུང་བར་འགྱུར་ཏེ། ཞེས་དང༌། དེ་
ཉིད་ལས་གཅིག་ཆར་བས་ཚོགས་ལམ་སྐབས་བདེན་པའི་རྣམ་ཅན་གྱི་མཚན་ཉིད་སོ་རིག་
དང༌། སྦྱོར་ལམ་ཚེ་མོས་པ་དང༌། མཐོང་ལམ་ནས་རབ་དབེན་སྒོམ་པར་གསུངས་པ་
དྲངས་ཤིང་། འཇིག་རྟེན་པའི་དེ་ལ་ཡང་རགས་ཙམ་ཞི་ཙམ་གྱི་རྣམ་པ་ཅན་གཉིས་ཡོད་
པ་ཉན་ས་དང་མཛོད་ཀྱིས་སྒྲུབ་ནས། འོག་མ་ལ་སྐྱོན་དུ་ལྟ་བ་རྣམས་རགས་པ་དང་། གོང་
མ་ལ་ཉེས་ཆུང་དུ་ལྟ་བ་རྣམས་ཞི་བར་ལྟ་བ་ཡིན་པས་དེ་གཉིས་ལ་དངོས་གཞིའང་བཞག་གོ།
མཚན་ཉིད་སོ་རིག་གོང་མའི་སས་བསྡུས་སུ་འདོད་པར་ལམ་རིམ་ལས། མཚན་ཉིད་རབ་
ཏུ་རིག་པ་ནི་རེས་འགའ་ཐོས་པ་དང་རེས་འགའ་བསམ་བྱུང་དུ་འགྱུར་བས་ཐོས་བསམ་འདྲེས་
མའོ། །ཞེས་པ་ལྟར་ཉན་ས་དང་རྒྱལ་སྲས་མར་དེ་ལྟར་གསུངས་པའི་ལུང་དང་། རིགས་
པ་རྟེན་དམིགས་རྣམ་གང་གི་དབང་དུ་བྱས་ཀྱང་འདོད་པར་གཏོགས་པས་བསྒྲུབས་ནས། ཁོ་
རང་གིས་དྲངས་པའི་ཉན་ས་དང་རྒྱལ་སྲས་མར་མཉམ་པར་གཞག་པའི་ས་བའི་ཡིད་ལ་བྱེད་
པ་ཞེས་པ། ཆེན་མོ་ལས། མཉམ་པར་བཞག་པའི་ཡིད་བྱེད་ཅེས་པ་གཉིས་ཀྱིས་སེམས་
རྟེན་ཞི་གནས་བསྟན། ཞེས་མཚན་ཉིད་སོ་རིག་སྐྱེ་བའི་སེམས་རྟེན་ཞི་གནས་བསྟན་པར་
གསུངས་སོ། །དངོས་གཞི་སྙོམས་འཇུག་གི་སྦྱོར་བར་གྱུར་བའི་ཡིད་བྱེད་དེ་ཉེར་བསྡོགས་
ཀྱི་མཚན་ཉིད། བསམ་གཏན་དང་པོའི་ཉེར་བསྡོགས་ལ་དག་པ་བ་དང་། ཟག་མེད་གཉིས།
ཉི་འོག་པས་ཉོན་མོངས་ཅན་དང་གསུམ་འདོད་ལ། གཉིས་པ་ཡན་གྱི་དེ་ལ་དག་པ་པས་ཁྱབ་
སྟེ༑ འོག་སའི་དངོས་གཞི་ཟག་མེད་ཡོད་པས་ཟག་མེད་དེ་ལ་མི་བརྟེན་པའི་ཕྱིར། ཡིག་
ཆ་གཞན་གྱིས་བློ་གསལ་བགྲོད་པའི་ཐེམ་སྐས་ལས། འདིར་མི་ལྕོགས་མེད་ནི་བསམ་གཏན་
དང་པོའི་ཉེར་བསྡོགས་ཐམས་ཅད་ལ་མངོན་པ་བ་ཁ་ཅིག་འདོད་པ་ཡོད་ཀྱང་། ཟག་མེད་
ཁོ་ནར་བཟུང་སྟེ། ཞེས་པར་བརྟེན་ནས་ཟག་མེད་དགོས་པར་བཤད་ཀྱང་། དེ་འབྲིང་ལས།

འགྲེལ་མཆན་སྐབས་དང་པོ། 350 རྣམ་མཁྱེན།
གཅིག་ཆར་བའི་ཉོན་མོངས་སྤོང་བྱེད་ལ་དགོངས་པར་གསུངས་སོ། །དང་པོའི་ཉེར་བསྡོགས་
དག་པ་བ་ལ་བདུན་ལས། མཚན་ཉིད་སོ་རིག་མ་ཐོབ་གོང་གི་འཇིག་རྟེན་པའི་སྒོམ་བྱུང་
གི་ཡིད་བྱེད་དེ། ལས་དང་པོ་བ་ཙམ་གྱི་ཡིད་བྱེད་ཀྱི་མཚན་ཉིད། དེ་བཞིན་དུ་ཞི་གནས་
ལ་བརྟེན་ནས་འདོད་པ་དང་བསམ་གཏན་དང་པོ་ལ་སྐྱོན་ཡོན་གྱི་མཚན་ཉིད་སོ་སོར་དཔྱོད་
པའི་ཐོས་བསམ་གང་རུང་གིས་བསྡུས་པའི་ཉོན་མོངས་རྣམ་སྦྱོང་གི་ལས་དང་པོ་བའི་ཡིད་
བྱེད་དང་། ཞི་རགས་ལ་དཔྱད་སྟོབས་ཀྱིས་ལྷག་མཐོང་ཐོབ་ནས་འདོད་ཉོན་རགས་པ་ཆེན
པོའི་འཇིག་རྟེན་པའི་དངོས་གཉེན་མ་སྐྱེས་ཚུན་ཆད་ཀྱི་ཉོན་མོངས་རྣམ་སྦྱོང་གི་ཡིད་བྱེད་
དང་པོ་དང་། ཞི་རགས་སུ་ལྟ་བའི་སྒོ་ནས་རང་གི་ངོས་སྐལ་གྱི་འདོད་ཉོན་རགས་པ་སྐོར་
གསུམ་ཅི་རིགས་ཉམས་སྨད་ཙམ་གྱིས་རབ་ཏུ་དབེན་པའི་རིགས་གནས་ཀྱི་ཉོན་མོངས་རྣམ་
སྦྱོང་གི་ཡིད་བྱེད་གཉིས་པ་དང༌། རང་གི་ངོས་སྐལ་གྱི་འདོད་ཉོན་རགས་པ་འབྲིང་སྐོར་
གསུམ་ཅི་རིགས་ཉམས་སྨད་ཙམ་བྱེད་པའི་རིགས་གནས་ཀྱི་ཉོན་མོངས་རྣམ་སྦྱོང་གསུམ་
པར་གྱུར་བའི་དད་སྐྱོ་ཅི་རིགས་ཀྱི་ཡིད་བྱེད་དང༌། འདོད་ཉོན་རགས་པ་འབྲིང་གསུམ་ལ་
ཆགས་བྲལ་བྱས་རྗེས་ནས་ཆུང་ངུ་ལ་ཆགས་བྲལ་གྱི་སྦྱོར་བའི་བར་སྐབས་སུ་འདོད་ཉོན་ཀུན་
ལ་ཆགས་བྲལ་བྱས་མ་བྱས་དཔྱོད་པའི་འཇིག་རྟེན་པའི་ཉོན་མོངས་རྣམ་སྦྱོང་གི་ཡིད་བྱེད་
བཞི་བ་དང༌། འདི་ལ་དགའ་སྡུད་སྦྱོར་མཐའི་སྐབས་ཀྱི་གཉིས་ཡོད། རང་གི་ངོས་སྐལ་
གྱི་འདོད་ཉོན་རགས་པ་ཆུང་ངུ་གསུམ་ཅི་རིགས་ཉམས་སྨད་ཙམ་བྱེད་པའི་རིགས་གནས་
ཀྱི་དངོས་གཞིའི་སྦྱོར་བ་དང་མཐུན་པའི་ཡིད་བྱེད་དང་། འཇིག་རྟེན་པའི་བར་ཆད་མེད་
ལམ་དགུ་བའི་དྲངས་པའི་འཇིག་རྟེན་པའི་རྣམ་གྲོལ་ལམ་གྱིས་བསྡུས་པའི་དང་པོའི་དངོས་
གཞི་རྣམས། འཇིག་རྟེན་པའི་དང་པོའི་མཚན་ཉིད་སོ་རིག་ནས། སྦྱོར་མཐའི་འབྲས་བུ་
ཡིད་བྱེད་བར་ཡིད་བདུན་གྱི་མཚན་ཉིད་ཡིན་ལ། སྒྲ་བཤད་དང་ས་མཚམས་ཀྱང་དེས་
ཤེས་སོ། །བདག་མེད་གསུམ་ཅི་རིགས་དང་བདེན་བཞིའི་ཁྱད་ཆོས་གང་རུང་གི་རྣམ་ཅན་

འགྲེལ་མཆན་སྐབས་དང་པོ། 351 རྣམ་མཁྱེན།
གྱི་དང་པོའི་ཉེར་བསྡོགས་དེ་འདས་ལམ་གྱི་དང་པོའི་ཉེར་བསྡོགས་ཀྱི་མཚན་ཉིད། དབྱེ་
ན་དཔྱོད་པ་མ་གཏོགས་པ་དྲུག་ཡོད། དང་པོ་གསུམ་རྟོག་པ་དང་། ཕྱི་མ་གསུམ་ལ་ཟག་
བཅས་ཟག་མེད་གཉིས་ཡོད། དེར་གྱུར་བའི་རྟོག་པ་ཉེར་བསྡོགས་ཟག་མེད་ཡིན་ཀྱང་། ཟག་
མེད་ཉེར་བསྡོགས་མིན་ལ། འཕགས་ལམ་དུ་གྱུར་བའི་ཞི་རགས་རྣམ་ཅན་རྣམས་འཇིག་
རྟེན་པའི་སྒོམ་ལམ་ཡིན་ཀྱང་འཇིག་རྟེན་པའི་ལམ་མིན་ནོ། །འབྲིང་ལས། རིགས་ངེས་
བྱང་སེམས་ལ་ཆོས་ཀྱི་བདག་མེད་ཕྲ་མོ་ལ་སྦྱར་ནས་ཤེས་བྱའོ། །ཞེས་པ་ལྟར་བྱང་སེམས་
ཀྱི་ཚོགས་ལམ་ཆེན་པོ་ནས་དོན་དམ་རྣམ་ཅན་གྱི་ཉེར་བསྡོགས་དང་པོ་གཉིས་དང་སྦྱོར་ལམ་
ཐོབ་མ་ཐག་དོན་དམ་རྣམ་ཅན་གྱི་མོས་པ་དང་། དེ་ནས་དོན་དམ་རྣམ་ཅན་གྱི་རབ་དབེན་
སོགས་རིམ་གྱིས་ཐོབ་ནས་དོན་དམ་རྣམ་ཅན་གྱི་དངོས་གཞི་བརྒྱད་ཀྱང་རིམ་གྱིས་ཐོབ་དགོས་
ཞེས་བཤད་ན་ཉན་ས་དང་མཐུན་ཏེ། ཆེན་མོ་ལས། དེ་རྣམས་གསར་འཐོབ་ཀྱི་ཚེ་རང་
རང་གི་ཡན་ལག་གམ་དམིགས་རྣམ་ཅི་རིགས་དང་བཅས་ཏེ་སྐྱེ་བར་བཤད་ཅིང་དེ་མ་གཏོགས་
ལྐོག་གྱུར་དུ་སྐྱེ་བ་མ་བཤད་ཅིང་རིགས་པས་ཀྱང་གྲུབ་མི་ཐུབ་པའི་ཕྱིར། ཞེས་པས་སྐྱེ་བར་
བཤད་ཅིང་ཞེས་པ་ཉན་ས་ཡིན་པའི་ཕྱིར། དེས་ན་མཛོད་ལས། སྟོན་དང་བསེ་རུ་བྱང་
ཆུབ་པ། །བསམ་གཏན་མཐའ་རྟེན། ཞེས་པ་དྲོད་ནས་བཞི་བར་རྟེན་དགོས་པའི་དོན་ཡིན་
གྱི༑ དྲོད་ཐོབ་མ་ཐག་པས་མ་ཐོབ་ཅེས་ན། ལྟག་འོག་གསུམ་པའི་བར་དགེ་བ། །ཞེས་པ་
དང་འགྲིག་པར་སྣང་བས་དཔྱད། དོན་དམ་རྣམ་ཅན་གྱི་ཉེར་བསྡོགས་ཕྱི་མ་རྣམས་ཐོབ་
པའི་རྒྱུད་ལ་སྔ་མ་རྣམས་མེད་པ་གཅིག་ཆར་བ་དང་འདྲ་ལ། སྤྱིར་བསམ་གཟུགས་བརྒྱད་
ཐོབ་ཀྱི་རྒྱུད་ལ་དང་པོའི་ཉེར་བསྡོགས་བདུན་ཡོད་ཀྱང་། གཉིས་པ་ཡན་གྱི་ཉེར་བསྡོགས་
རྣམས་རང་སའི་དངོས་གཞི་ཐོབ་པའི་རྒྱུད་ལ་མེད་དོ། །ཉན་ས་ལས། དེ་ལ་སྒོམ་པའི་
ལམ་ཐམས་ཅད་ལ་ནི་ཡིད་ལ་བྱེད་པ་སྤངས་བ་དང་མ་སྤངས་པ་ལ་སོ་སོར་བརྟགས་ནས།
ཞེས་གསུངས་པས་འདས་ལམ་གྱིས་འདོད་ཉོན་སྤངས་ཚེ་འདོད་ཉོན་དང་པོ་སྤངས་ཙམ་ནས་

འགྲེལ་མཆན་སྐབས་དང་པོ། 352 རྣམ་མཁྱེན།
དཔྱོད་པ་ཡིད་བྱེད་སྐྱེའོ། །ཉོན་མོངས་རྣམ་སྦྱོང་གི་ཡིད་བྱེད་དྲུག་ཡིད་བྱེད་བཞིར་འདུ་
ཚུལ། དང་པོ་གཉིས་རྗེས་མཐུན་གྱི་ཡིད་བྱེད་དང་། རབ་དབེན་སྦྱོར་མཐའ་དགའ་སྡུད་
ཀྱི་སྡུད་པའི་ཡིད་བྱེད་གསུམ་གཉེན་པོ་ཡིད་བྱེད་དང༌། དགའ་སྡུད་ཀྱི་དགའ་བའི་ཡིད་བྱེད་
དང་བར་འགྱུར་བའི་ཡིད་བྱེད་ཡིན་པས་དེ་ལ་སྤོང་གཉེན་མེད་དོ། །དཔྱོད་པ་ནི་སོ་སོར་
རྟོག་པའི་ཡིད་བྱེད་དོ། །གསེར་ཕྲེང་ལས། འདིའི་རིགས་པས་ལྷག་མ་རྣམས་ལ་ཡང་འོག་
སའི་རྟེན་ལ་སྒོམ་ན་ཡིད་བྱེད་དང་པོ་འོག་སར་འདོད་པར་བྱའོ། །ཞེས་པ་ལྟར་མཚན་ཉིད་
སོ་རིག་རྟེན་གང་ལ་སྐྱེས་པ་དེའི་སའི་བསྡུས་ཡིན་ལ། གཟུགས་ན་བསམ་བྱུང་མེད་གཟུགས་
མེད་ན་ཐོས་བསམ་གཉིས་ཀ་མེད་ཟེར་བ། མངོན་པའི་ལུགས་ལའང་སོ་སྐྱེའི་དབང་དུ་བྱས་
པར་རྟོགས་སྣང་ལས་གསུངས་པས་འཕགས་པར་ཡོད་ལ། ཆེན་མོ་ལས། ཐེག་ཆེན་ལུགས་
ལ་ཁམས་གོང་ན་འཕགས་པ་ལྟ་ཅི་སྨོས་སོ་སྐྱེ་ལའང་ཐོས་བསམ་སྒོམ་གསུམ་ག་ཡོད་དེ། འདོད་
གཟུགས་ཀྱི་ལྷ་རྣམས་ཀྱིས་མདོ་དེ་དང་དེ་ཐོས་ཚེ་འདི་ཙམ་ཞིག་གིས་སེམས་བསྐྱེད་འདི་ཙམ་
ཞིག་གིས་བདེན་པ་མཐོང་ཞེས་བཤད་པ་དེ་རྣམས་སྒྲ་ཇི་བཞིན་པ་ཡིན་པའི་ཕྱིར། སེམས་
བསྐྱེད་སྐྱེ་བ་ལ་བསམ་སྒོམ་གཉིས་ཀ་དགོས་པའི་ཕྱིར་དང༌། ཚོགས་ལམ་ན་གཙོ་བོ་ཐོས་
བྱུང་མང་བ་ཐེག་པ་ཆེ་ཆུང་གཉིས་ཀའི་ལུགས་ཡིན་པ་སོགས་ཀྱི་ཕྱིར་རོ། །ཞེས་གསུངས་
པ་ཕྱིར་རོ། །རྗེའི་བསམ་གཟུགས་ཟིན་བྲིས་ལས། སྐྱེས་ཐོབ་ཡིན་གསུངས་པས་དེ་ཡང་
ཡོད་དམ་དཔྱད། གཅིག་ཆར་བའི་དགྲ་བཅོམ་ཐོབ་མ་ཐག་པས་མངོན་ཤེས་མ་ཐོབ། ཅེས་
པ་དང་པོ་ལྔ་ཡིན་གྱི་ཟག་ཟད་མངོན་ཤེས་ཐོབ་སྙམ། ཆེན་མོ་ལས། དེས་ཉེར་བསྡོགས་
ཚོར་བ་ལ་བཏང་སྙོམས་དང་བདེ་བས་ཁྱབ་པ་རེ་རེ་བཀག་པས་ལམ་རིམ་གྱིའང་དགོངས་
པའང་ལེགས་པར་རང་ཁྲོལ་དུ་འགྲོ་སྙམ་མོ། །ཞེས་པ་ལྟར། ལམ་རིམ་གྱི་བདེ་བ་མེད་
པ་ལྟར་གསུངས་པ་ཕལ་ཆེ་བ་ལ་བྱས་ན་ཉན་ས་གསེར་ཕྲེང་སོགས་དང་མཐུན་ལ། འབྲིང་
ལས། ཉན་སའི་དེ་ཤིན་སྦྱངས་ཀྱི་བདེ་བ་སོགས་ལ་དགོངས་པ་དང་བཏང་སྙོམས་ཁོ་ནར་

རྣམ་མཁྱེནའགྲེལ་མཆན་སྐབས་དང་པོ། 353
གསུངས་པ་དཔྱད་ཚུལ་གྱི་སྒོ་བསྟན་པ་གསུངས་པ་ལྟར་རོ། །ཆེན་མོ་ལས། ཉེར་བསྡོགས་
སུ་གྱུར་བའི་སྙོམས་འཇུག་ཁས་ལེན་ན་འདོད་ཀྱང༌། མངོན་པ་ཀུན་བཏུས་རྩ་འགྲེལ་རྣམ་
བཤད་གསེར་ཕྲེང་སོགས་ན་དེའི་ཐ་སྙད་མི་གསལ་ལ། ནས། མཛོད་ལུགས་ལ་ཁས་བླངས་
རུང་ཙམ་མོ། །ཞེས་གསུངས་པས། ཡིག་ཆ་གཞན་གྱིས་ཉེར་བསྡོགས་ལ་སྙོམས་འཇུག་
བཞག་པ་བཀག་གོ །ཁ་ཅིག་ཞི་གནས་དང་མཚན་ཉིད་སོ་རིག་མཚུངས་ལྡན་ལྔ་མཚུངས་
ཡིན་ཀྱང༌། མཐུན་པ་རྟོགས་པའི་མཚུངས་ལྡན་ལྔ་མཚུངས་མིན་ཏེ། དེ་ལས་མཚུངས་
ལྡན་དགོས་ཀྱང་སྔ་མར་མི་དགོས་ཟེར་བས་དཔྱད་ཚུལ་ལེགས་ཀྱང་མི་འཐད་པར་གསུངས་སོ། །
ཐོབ་བྱ་བསམ་གཟུགས་ཀྱི་རང་བཞིན་བཤད་པ།
ཐོབ་བྱ་བསམ་གཟུགས་ཀྱི་རང་བཞིན་ལ། ཆེན་མོར་གོང་མར་སྐྱེ་བ་འཕེན་བྱེད་
ལ་འཕེན་བྱེད་ཀྱི་རྒྱུ་གསུམ་གང་རུང་གི་ཁྱབ་པར་གསུངས་ཀྱང༌། མཛོད་དུ་དེ་གསུམ་དང་
མཚུངས་ལྡན་རྣམས་འཕེན་བྱེད་ཡིན་པར་གསུངས་པས་དཔྱད། ཞི་བར་ལྟ་ན་འགོག་བདེན་
དུ་ལྟ་དགོས་པས་ཞི་རགས་རྣམ་ཅན་གྱིས་ཞི་བར་ལྟ་བ་དེ་མིན་ནོ། །གཉེན་པོ་ཕན་ཡོན་གནས་
ཀྱི་ཡན་ལག་དང་ལྡན་པའི་ཆ་ནས་བཞག་པའི་ཏིང་ངེ་འཛིན་དང་དེ་དང་མཚུངས་ལྡན་ཅི་
རིགས་ཀྱི་ཤེས་པ། བསམ་གཏན་གྱི་དངོས་གཞིའི་མཚན་ཉིད། དེ་བཞིན་དུ་དཔྱོད་པ་གཉེན་
པོའི་ཡན་ལག་ཏུ་ལྡན་པའི་ཆ་ནས་བཞག་པའི་དངོས་གཞི་དེ། དང་པོའི་དངོས་གཞིའི་མཚན་
ཉིད། རྟོག་པ་ཡན་ལག་ཏུ་ལྡན་པ་དངོས་གཞི་ཙམ་པོ་བ་དང༌། དཔྱོད་པ་ཙམ་ཡན་ལག་
ཏུ་ལྡན་པ་ཁྱད་པར་ཅན་དང་། ནང་རབ་དང་གཉེན་པོའི་ཡན་ལག་ཏུ་ལྡན་པ་གཉིས་པའི་
དངོས་གཞི་དང་། དྲན་ཤེས་བཞིན་བཏང་སྙོམས་གསུམ་གཉེན་པོའི་ཡན་ལག་ཏུ་ལྡན་པ་
གསུམ་པའི་དངོས་གཞི་དང་། དྲན་བཏང་སྙོམས་དག་པ་གཉེན་པོའི་ཡན་ལག་ཏུ་ལྡན་པའི་
དངོས་གཞི་བཞི་བའི་དངོས་གཞིའི་མཚན་ཉིད་ཡིན་པའི་བར་རོ། །སྒྲ་བཤད་ངེས་ཚིག་གི་

འགྲེལ་མཆན་སྐབས་དང་པོ། 354 རྣམ་མཁྱེན།
སྒོ་ནས་ཡིད་འཛིན་པས་དང༌། བྱིངས་ཀྱིས་སྨྲི་དང་དྷྱ་སེམས་པ་ལའོ། །ཞེས་པའི་བྱིངས་
ལས་སེམས་པར་བྱེད་པའམ་དྲན་པ་གཏོད་པས་ན་བསམ་གཏན་དྷྱ་ན་སྱའི་དོན་དང་། སེམས་
སེམས་བྱུང་དམིགས་པར་ཆ་མཉམ་དུ་འཇུག་པའམ་ལུས་ཀྱི་འབྱུང་བ་ཆ་སྙོམས་པར་བྱེད་
པས་སྙོམས་འཇུག་སམ་པ་ནྣའི་དོན་ནོ། །དབྱེ་བ་ཡན་ལག་གི་སྒོ་ནས་བཞི་སྔར་ལྟར་ལ།
དེ་རེ་རེ་ལ་བརྟེན་གྱི་སྒོས་འཇིག་རྟེན་ལས་འདས་མ་འདས་སྐྱེ་འཕགས་ཀྱི་རྒྱུད་ཀྱི་དང་།
དམིགས་པའི་སྒོས་འཇིག་རྟེན་ལས་འདས་མ་འདས་བདག་མེད་གསུམ་དང་། མི་རྟག་སོགས་
བཅུ་དྲུག་སྟེ་ཟག་མེད་བདེན་པའི་རྣམ་ཅན་ཡིན་མིན་གྱིས་འཇོག་ལ། རྒྱུ་འབྲས་ཀྱི་སྒོས་
རྒྱུ་སྙོམས་འཇུག་ནི་རང་རྒྱུད་ལྡན་གྱི་གང་ཟག་འོག་ས་ནས། རང་སར་སྐྱེད་པའི་རྒྱུ་བྱེད་
པའི་ཆ་ནས་འཇོག་པས། ཡིག་ཆ་གཞན་གྱིས་ཉེར་བསྡོགས་བཞག་པ། ཡིག་ཆར་རང་གི་
འོག་སའི་ཉོན་མོངས་རགས་པ་ལ་ཆགས་བྲལ་མ་བྱས་པར་ས་དེར་སྐྱེས་པ་ཡོད་པར་ཐལ་
བས་བཀག་གོ །འབྲིང་ལས། སྲིད་པ་ཟློག་བྱེད་ཀྱི་ལམ་གྱི་དམིགས་རྣམ་ཅན་ཡིན་པའི་
ཕྱིར། ཞེས་བདེན་པའི་རྣམ་ཅན་གྱི་སྦྱོར་ལམ་དང་སྤེལ་སྒོམ་གྱི་བཞི་བའི་ཟག་མེད་རྣམས་
རང་འབྲས་སྡུག་བདེན་སྐྱེད་བྱེད་ཡིན་ཀྱང་རྒྱུ་སྙོམས་འཇུག་མིན་པར་གསུངས་སོ། །སྐྱེ་
བ་གཞན་དུ་རྒྱུ་སྙོམས་འཇུག་གི་བསམ་གཏན་བསྒོམས་པའི་རྣམ་སྨིན་རྒྱུ་མཐུན་བདག་འབྲས་
ཅི་རིགས་ཀྱིས་བསྡུས་པའི་ཟག་བཅས་དེ། འབྲས་བུ་སྐྱེ་བའི་བསམ་གཏན་གྱི་མཚན་ཉིད།
གསེར་ཕྲེང་ལས། དེས་ན་གཟུགས་ཀྱི་སྣོད་ཀྱི་འཇིག་རྟེན་དང་བཅུད་ཀྱི་རྣམ་སྨིན་གྱི་ཆར་
གྱུར་བ་གཉིས་ཀ་སྐྱེས་བའི་བསམ་གཏན་ཡིན་ཏེ། སྙོམས་འཇུག་གི་བསམ་གཏན་གྱི་བདག་
འབྲས་དང་རྣམ་སྨིན་ཡིན་པའི་ཕྱིར་རོ། །ཞེས་གསུངས་སོ། །བསོད་གྲགས་པའི་མཐའ་
དཔྱོད་ལས། བསམ་གཏན་གྱི་གཞལ་མེད་ཁང་རྣམས་འབྲས་བུ་སྐྱེས་བའི་བསམ་གཏན་
དུ་མི་འཇོག་སྟེ། དེ་སྐྱེ་བ་གཞན་དུ་རྒྱུ་སྙོམས་འཇུག་གི་བསམ་གཏན་སྒོམས་པའི་རྣམ་སྨིན་
དང་རྒྱུ་མཐུན་གྱི་འབྲས་བུ་གང་ཡང་མ་ཡིན་པའི་ཕྱིར། ཞེས་རྣམ་བཤད་ལས། གཉིས་

འགྲེལ་མཆན་སྐབས་དང་པོ། 355 རྣམ་མཁྱེན།
པ་ནི་སྐྱེ་བ་གཞན་དུ་རྒྱུ་སྙོམས་འཇུག་གི་བསམ་གཏན་བསྒོམ་པའི་རྣམ་སྨིན་དང་རྒྱུ་མཐུན་
གྱི་འབྲས་བུར་གྱུར་བ་སྟེ། ཚངས་རིས་ནས་འོག་མིན་གྱི་བར་གྱི་རྒྱུད་ཀྱི་སྐྱེས་ཐོབ་ཀྱི་ཆོས་
རྣམས་སོ། །ཞེས་པ་ལྟར་རྟོགས་སྣང་དུ་གསུངས་པས་ཡིན་ལ། རྗེ་བཙུན་པ་ཡང་མཚན་
ཉིད་དེ་དང་འདྲ་ཡང་གསེར་ཕྲེང་གི་བཤད་ཚུལ་ཙམ་བཀོད་དོ། །རྫས་ཀྱི་སྒོས་ཉོན་མོངས་
ཅན་དང་དག་པ་བ་ཟག་མེད་གསུམ་བྱས་པའི་དང་པོ་ལ། གང་ཉོན་མོངས་པར་བྱ་བའི་གཞི
རང་སའི་དངོས་གཞི་དག་པ་བ་དང་། གང་གིས་ན་རང་སའི་སྲེད་ལྟ་ང་རྒྱལ་མ་རིག་པ་བཞི་
དང༌། ཇི་ལྟར་བྱེད་ན་དག་པ་བ་དེ་ལ་འཇུག་པ་ན་དེ་ལ་ཆགས་པ་སྐྱེ་བའི་སྙོམས་འཇུག་
སྲེད་པ་ཅན་དང་། དེ་འདྲ་བའི་མངོན་ཤེས་ཀྱིས་སྐྱེ་བ་སྔ་ཕྱི་མ་མཐོང་བས་དེ་དག་མེད་པར་
ལྟ་བའི་ལོག་ལྟ་ཅན་དང་། དེ་ལ་མཆོག་ཏུ་འཛིན་པའི་མཆོག་འཛིན་ཅན་དང་། དེ་ལ་ང་
རྒྱལ་བའི་ང་རྒྱལ་ཅན་དང༌། དག་པ་བར་བཞག་ཚེ་རྨོངས་པས་འདི་ཐར་ལམ་ཡིན་ནམ་
མིན་སྙམ་པ་མ་རིག་པས་ཉོན་མོངས་ཚུལ་ཡིན་ནོ། །དེའི་དམིགས་ཡུལ་ནི་འབྲིང་ལས། དེའི་
ནང་ནས་ཉམས་པ་ཆ་མཐུན་ཡིན་ལ། ཞེས་གསུངས་སོ། །གསེར་ཕྲེང་ལས། སྔར་སྙོམས་
འཇུག་གི་རྫས་ཡིན་པ་ཙམ་ལ་བསམ་ནས། ཞེས་གསུངས་པས། དེ་ལ་སྔར་ཀྱི་དངོས་གཞིའི་
རྫས་རྒྱུན་དགོས་ན། དེས་ང་རྒྱལ་ཐེ་ཚོམ་སོགས་ཀྱི་རྫས་རྒྱུན་ལ་དགེ་བ་གང་འཇོག་དཔྱད།
རྫས་གསུམ་གྱི་ནང་གི་དག་པ་བ་ཟག་བཅས་དང༌། ཟག་མེད་ལ་སྤྱིར་ཟག་མེད་དགོས་ཏེ།
ཆེན་མོ་ལས། གང་ཟག་དང་ཆོས་ཀྱི་བདག་འཛིན་གསུམ་ཅི་རིགས་ཀྱིས་བསླད་པས་མཚན་
འཛིན་གྱི་དམིགས་པ་དང་བཅས་པའི་སྙོམས་འཇུག་དེ་སུའི་རྒྱུད་ན་ཡོད་ཀྱང་འཇིག་རྟེན་པའི་
སྙོམས་འཇུག་གི་ཐ་སྙད་ཐོབ་ལ། ཞེས་དག་པ་བའམ་འཇིག་རྟེན་པ་མ་རིག་པའི་བག་ཆགས་
ཀྱིས་བསླད་པ་ལ་བྱས་ཡང་། མཚན་ཉིད་ཀྱི་སྐབས། བསམ་གཏན་གྱི་དམིགས་རྣམ་ཙམ་
ཞེས་པས། ནས། བདག་མེད་གསུམ་སོགས་ཀྱི་རྣམ་ཅན་ཡོད་པ་གཅོད། ཅེས་བདེན་པའི་
རྣམ་ཅན་མིན་པ་ལ་བྱས་པ་གཉིས་གསུངས་ཀྱང་། འབྲིང་ལས། སློབ་པའི་རྗེས་ཐོབ་ཀྱི་

འགྲེལ་མཆན་སྐབས་དང་པོ། 356 རྣམ་མཁྱེན།
ཡེ་ཤེས་ཕལ་ཆེར་འཇིག་རྟེན་པའི་དགེ་བ་དག་པ་བར་རྣམ་བཤད་གསེར་ཕྲེང་ལས་བཤད་
པ་མཐའ་ཡས་པའི་ཕྱིར། ཞེས་གསུངས་པའི་ཕྱིར་དང་། གསེར་ཕྲེང་ལས། སློབ་དཔོན་
འདིས་ནི་ཉན་ཐོས་ཀྱི་སྒོམ་པ་ན་ཐབས་མི་མཁས་པས་དེ་ལྟར་ཡིན་ཀྱང་། བྱང་སེམས་ཀྱིས་
འདི་སྒོམ་པ་ན་ཐམས་མཁས་པས་ཟག་མེད་དུ་འགྱུར་བར་བཤད་དོ། །ཞེས་དང་རྣམ་བཤད་
ལས། སྲིད་རྩེ་ལ་སྔ་མ་གཉིས་ཡོད་ཀྱི་ཐུན་མོང་བ་ལྟར་ན་ཟག་མེད་མེད་དེ། ནས། བྱང་
སེམས་ཐབས་ལ་མཁས་པས་འདོད་སེམས་དང་སྲིད་རྩེ་ལ་བརྟེན་པ་ཡང་སློབ་དཔོན་གྱིས་
བཤད་དོ། །ཞེས་གསུངས་པའི་ཕྱིར། ཆེན་མོར་བཤད་ཚུལ་མང་བོ་བཀོད་པས་དབྱེ་དཀའ་
ཡང་དམིགས་པས་འཇོག་ཚུལ་དང༌། ངོ་བོས་འཇོག་ཚུལ་གཉིས་ཡོད་དམ་དཔྱད། དག་
པ་བ་ལ་ཆ་མཐུན་བཞི་ལས་ཉམས་པ་ཆ་མཐུན་ལ་རང་གི་འཇུག་ཐོགས་སུ་འོག་སའི་ཉོན་
མོངས་སྐྱེ་བ། ཆེན་མོ་ལས། འདོད་པའི་སྲེད་ལེན་ཅི་རིགས་རང་གི་འཇུག་ཐོགས་སུ་སྐྱེ་
བའི་ཉམས་པ་ཆ་མཐུན་གཅིག་ཡོད་པའི་ཕྱིར་ཏེ། ཁམས་གོང་གི་རྟེན་ལ་འདོད་པར་སྐྱེ་བའི་
སྲེད་ལེན་གྱིས་གསོས་བཏབ་སྟེ་སྐྱེ་བ་གཉིས་པ་ལ་འདོད་པར་སྐྱེ་ངེས་ཀྱི་གང་ཟག་ཡོད་པའི་
ཕྱིར། ཞེས་གསུངས་པའི་ཕྱིར། འབྲིང་ལས། ཚེ་འདིར་འཆི་འཕོ་བའི་སྔ་རོལ་ཏུ་ཉམས་
ངེས་ཀྱི་ཉམས་པ་ཆ་མཐུན་ལ་དེ་འདྲ་དགོས་པར་བཤད་པའི་ཕྱིར། ཞེས་པ་བྱེ་སྨྲའི་ལུགས་
ཡིན་ནོ། །བྱང་འཕགས་ཀྱི་རྒྱུད་ལ་ཉམས་པ་ཆ་མཐུན་མེད་པར་གསུངས་པས། དེ་ལ་
ཉོན་མོངས་ཀྱིས་ཉམས་ངེས་དགོས་ཀྱང་ཉམས་པས་མ་ཁྱབ་སྟེ། དེའི་འཇུག་ཐོགས་སུ་ཆ་
མཐུན་དང་པོ་གཉིས་སྐྱེ་བ་ཡོད་པའི་ཕྱིར། གཞན་གསུམ་ནི། རང་གི་འཇུག་ཐོགས་སུ་
རང་ས་དང་གོང་སའི་དག་པ་བ་དང་ཟག་མེད་སྐྱེ་བ་དང་མཐུན་པས་བཞག་པས། རྣམ་བཤད་
ལས། ཐུན་མོང་བ་ལྟར་ན་ངེས་འབྱེད་ཆ་མཐུན་ཡང་མེད་དེ། ཞེས་པ། རང་སའི་ཟག་
མེད་འདྲེན་པ་མེད་པའི་དོན་ཡིན་གྱི། དེའི་འཇུག་ཐོགས་སུ་སྲིད་རྩེའི་སེམས་ཐོབ་པའི་འཕགས་
པ་ཅི་ཡང་མེད་པའི་སེམས་མངོན་དུ་བྱས་ནས་ལམ་ཟག་མེད་བསྐྱེད་པའི་ཕྱིར་རོ། །ཞེས་

འགྲེལ་མཆན་སྐབས་དང་པོ། 357 རྣམ་མཁྱེན།
པས་འོག་སའི་ཟག་མེད་བསྐྱེད་པ་ཡོད་པར་བཤད་པར་འབྲིང་ལས་གསུངས་པའི་ཕྱིར་དང་།
གསེར་ཕྲེང་ལས། དེ་ཡང་སྲིད་རྩེ་ལ་གོང་ས་མེད་པས་ཁྱད་པར་ཆ་མཐུན་དོར་ལ། གཞན་
རྣམས་ལ་བཞི་ག་སྦྱར་རོ། །ཞེས་གསུངས་པའི་ཕྱིར། ཆེན་མོ་ལས། ཐེག་པ་ཐུན་མོང་པ་
ལྟར་ནའང་སེམས་ཅན་རྒྱུད་ཀྱི་དེ་ལ་ཟག་མེད་མེད་པར་གྲགས་པ་ཙམ་ཡིན་གྱི་སྤྱིར་སྲིད་
རྩེ་དེ་ལ་ཟག་མེད་བདེན་པའི་རྣམ་ཅན་གཅིག་ཡོད་དེ། སངས་འཕགས་ཀྱི་རྒྱུད་ཀྱི་དེ་འདྲ་
གཅིག་ཉན་ཐོས་སྡེ་གཉིས་ཀྱིས་ཀྱང་འདོད་དགོས་པའི་ཕྱིར་དང་། ཞེས་པ་བྱེ་སྨྲ་ལ་སངས་
རྒྱས་ཀྱི་མཁྱེན་པ་གཅིག་གིས་ཆོས་ཐམས་ཅད་མཁྱེན་པ་ཡོད་པར་འདོད་པ་ཡོད་པས་ཡིན་
ནམ་དཔྱད། སྦྱོར་བའི་དུས་སུ་རང་གི་བློ་ངོར་གཟུགས་དང་ནམ་མཁའ་དང་རྣམ་ཤེས་དང་
ཅི་ཡང་མེད་པའི་འདུ་ཤེས་ཅི་རིགས་ལ་རགས་པར་བལྟས་ནས་ནམ་མཁར་འདུ་ཤེས་ཅི་རིགས་
གཙོ་བོར་ཞི་གནས་ཀྱིས་བསྒོམ་པ་ལས་བྱུང་བའི་གོང་མའི་དངོས་གཞི་ཡན་ལག་དང་མི་ལྡན་
པར་དམིགས་རྣམ་སྒོས་བཞག་པའི་རིགས་ཅན་དེ། གཟུགས་མེད་དངོས་གཞིའི་མཚན་ཉིད།
རིགས་ཅན་སྨྲོས་པས་དེར་མ་འདུས་པ་འགའ་ཞིག་སྡུད། ཅེས་པ་བདེན་པའི་རྣམ་ཅན་ཡིན་
ནོ༑ ༑དབྱེ་བ་སྲིད་རྩེ་ཁྱད་པར་ཆ་མཐུན་མེད་པ་མ་གཏོགས་བསམ་གཏན་སྐབས་དང་འདྲ་
ལ༑ བཞིར་ཕྱེ་བ་བསམ་གཏན་ལ་ཡན་ལག་དང་འདིར་དམིགས་རྣམ་གྱིས་སོ། །དངོས་
གཞིའི་མི་མཐུན་ཕྱོགས་ལྔ་ནི། བསྡུ་བར་དང་པོ་ལ་འདོད་པའི་འདོད་ཆགས་གནོད་སེམས་
གཉིས། རྣམ་འཚེ་རྣམ་རྟོག་གཉིས། སྡུག་བསྔལ་ཡིད་མི་བདེ་གཉིས། འཆལ་ཚུལ་རྣམ་
གཡེང་གཉིས་ཏེ་ལྔའོ། །གཉིས་པ་ལ་དང་པོའི་འདོད་ཆགས་རྟོག་དཔྱོད་སྡུག་བསྔལ་རྒོད་
པ་ཏིང་ངེ་འཛིན་མ་རྫོགས་པ་ལྔ་དང་། གསུམ་པ་ལ་གཉིས་པའི་འདོད་ཆགས་བདེ་བ་དགའ་
བ་ཏིང་ངེ་འཛིན་མ་རྫོགས་པ་ལྔ་དང་། བཞི་བ་ལ་རྟོག་དཔྱོད་དབུགས་འབྱུང་རྔུབ་གཉིས་
ཚོར་བ་དང་པོ་བཞི་སྟེ་སྐྱོན་བརྒྱད་དོ། །གཟུགས་མེད་བཞི་ལ་གཟུགས་ཀྱི་འདུ་ཤེས་སོགས་
ཡིན་ནོ། །སངས་རྒྱས་ཀྱི་དེ་དག་སྐྱོན་མིན་ལ། སེམས་ཅན་གྱི་རྟོག་དཔྱོད་སོགས་ལ་གཉིས་

འགྲེལ་མཆན་སྐབས་དང་པོ། 358 རྣམ་མཁྱེན།
པའི་སྐྱོན་ཡིན་པས་ཁྱབ་ཀྱང་། གཉིས་པ་སོགས་ལ་སྒྲིབ་པས་མི་ཁྱབ་པ་བློ་གྲོས་མི་ཟད་པའི་
མདོ་ལས། བསམ་གཏན་བཞི་བོ་དེ་དག་གིས་སྤྱོད་དེ། བསམ་གཏན་དང་མི་མཐུན་ཕྱོགས་
ཀྱི་ཆོས་རྣམས་ཀྱིས་ཀྱང་ཐུབ་པར་མི་ནུས་སོ། །དེ་མཉམ་པར་བཞག་པས་གནས་ཀྱང་མི་
འདོར་ཏེ་ཏིང་ངེ་འཛིན་གྱི་དབང་གིས་ཀྱང་མི་སྐྱེ་སྟེ། འདི་ནི་ཏིང་ངེ་འཛིན་ཀྱི་སྟོབས་ཞེས་
བྱའོ། །ཞེས་ཐེག་ཆེན་ཐུན་མོངས་མ་ཡིན་པའི་སྟོབས་ལྔ་ཐོབ་པའི་སྦྱོར་ལམ་བཟོད་པ་ཡན་
ལ་མི་མཐུན་ཕྱོགས་ཀྱི་མི་སྒྲིབ་པར་གསུངས་སོ། །བསམ་གཏན་དང་པོ་ལ་ཏིང་ངེ་འཛིན་
བརྟན་པོ་ཡོད་ཀྱང་སེམས་ཅན་གྱི་རྒྱུད་ཀྱི་རྟོག་དཔྱོད་ཀྱིས་གཡོ་བས་ཏིང་འཛིན་གྱི་ཤུགས་
མ་རྫོགས་ལ། གཉིས་པར་དེ་རྫོགས་ཀྱང་དགའ་བས་བསླད་པས་དྲན་ཤེས་བཞིན་བཏང་སྙོམས་
ཀྱིས་ཕན་འདོགས་པའི་ཤུགས་མ་རྫོགས་ལ། གསུམ་པར་དེ་རྫོགས་ཀྱང་དབུག་འབྱུང་འཇུག་
དང་བདེ་བའི་སྐྱོན་གྱིས་མ་དག་ལ། བཞི་བར་སྐྱོན་བརྒྱད་ཀྱིས་དག་པས་ཡོངས་དག་རྫོགས་
པར་བསྡུ་བར་གསུངས་སོ། །སངས་རྒྱས་སའི་དེ་དག་སྐྱོན་དུ་མི་འཇོག་གོ །དང་པོའི་རྟོག་
དཔྱོད་ནི་འོག་ས་ཐག་སྲིང་བའི་གཉེན་པོའི་ཡན་ལག་དང༌། འོག་ས་ལས་རྒྱལ་བའི་ཕན་ཡོན་
དགའ་བདེ་གཉིས་དང་། ཡན་ལག་དེ་བཞིའི་རྟེན་ནམ་གནས་ཏིང་ངེ་འཛིན་དེ་ལྔའོ། །གཉིས་
པར་ནང་རབ་དངས་ཡན་ལག་ལ་རྟོག་དཔྱོད་དང་བྲལ་བས་གཉེན་པོའི་དང་། དགའ་བདེ་
དེ་དང་བྲལ་བའི་ཕན་ཡོན་དང་། གསུམ་པར་བཏང་སྙོམས་དྲན་ཤེས་བཞིན་གསུམ་ཚོར་
བའི་དགའ་བ་དང་བྲལ་བས་གཉེན་པོའི་དང་། དེ་དང་བྲལ་བའི་བདེ་དབང་ཕན་ཡོན་དང་།
བཞི་བར་སྐྱོན་བརྒྱད་དང་བྲལ་བའི་བཏང་སྙོམས་དང་དྲན་པ་ཡོངས་དག་གཉིས་གཉེན་པོའི་
དང་། དེ་དང་བྲལ་བའི་ཚོར་བ་བཏང་སྙོམས་ཕན་ཡོན་དང་། གནས་ཀྱི་ཡན་ལག་ཐམས་
ཅད་ལ་འདྲའོ། །མཚོན་བྱེད་དང་ཚོགས་པས་ཡན་ལག་ཏུ་བཞག་གོ། ཆེན་མོར་ཉེར་བསྡོགས་
ལ་ཡན་ལག་ཡོད་པའི་བཤད་པ་བཀོད་ཀྱང༌། རང་ལུགས་སྐབས་ཡན་ལག་གསུམ་སྨོས་
པས་ཉེར་བསྡོགས་གཅོད། ཅེས་གསུངས་པས་མེད་དོ། །བྱེ་སྨྲས་དང་པོ་གཉིས་ཀྱི་དགའ་

འགྲེལ་མཆན་སྐབས་དང་པོ། 359 རྣམ་མཁྱེན།
བ་ཚོར་བ་ཡིད་བདེ་དང་བདེ་བ་ཤིན་སྦྱངས་དང་། གཉིས་པའི་རབ་དངས་དད་པར་འདོད་
ལ༑ གོང་མས་ཡིད་བདེ་དེས་ཡིད་དགའ་བས་ཚིམ་པར་བྱས་པས་དགའ་བ་དང༌། དེས་
སྟོབས་ཀྱིས་ལུས་ལས་སུ་རུང་བའི་ཤིན་སྦྱངས་བསྐྱེད་པས་བདེ་བ་གཉིས་ཀར་འདོད་ལ། གཉིས་
པའི་དྲན་ཤེས་བཞིན་བཏང་སྙོམས་གསུམ་རྟོག་དཔྱོད་དང་བྲལ་ཀྱང་དགའ་བ་དང་མ་བྲལ་
བས་ནང་རབ་དངས་ཞེས་གཅིག་ཏུ་བྱས་ལ། གསུམ་པར་དགའ་བས་ཀྱང་མ་དཀྲུག་པས་
དེ་གསུམ་སོ་སོར་རང་མིང་གིས་སྨོས་སོ། །འབྲིང་ལས། ཏིང་ངེ་འཛིན་ནི་ཡན་ལག་ཡང་
ཡིན་ལ་ཡན་ལག་ཅན་གྱི་བསམ་གཏན་ཡང་ཡིན་ནོ། །ཞེས་གསུངས་པས་བསམ་གཏན་
གྱི་དངོས་གཞིའི་ཏིང་ངེ་འཛིན་རྣམས་ཀྱང་དེའི་གནས་ཀྱི་ཡན་ལག་དང་ཡན་ལག་ཅན་གཉིས་
ཀ་ཡིན་ནོ། །གཟུགས་མེད་དངོས་གཞིའི་ཡན་ལག་མེད་ཀྱང་དེར་གྱུར་བའི་ལམ་ཤེས་ཡན་
ལག་ཅན་ཡིན་པ་དང་། ཤིན་སྦྱངས་ཀྱི་བདེ་བ་དང་དགའ་དད་ཀྱི་དགའ་བ་དང་ཉེར་བསྡོགས་
དགའ་སྡུད་དང་རྗེས་སུ་ཡི་རང་ཡོད་པས་སྲིད་རྩེ་བར་སྤྱིར་དགའ་བདེ་གཉིས་ཀ་ཡོད་པར་
གསུངས་སོ། །རྣམ་བཤད་ལས། བསམ་གཏན་གཉིས་པར་ཕྲ་བ་ཚོར་བ་སྡུག་བསྔལ་གྱི་
གནས་ངན་ལན་ཡོད་པར་གསུངས་པ། བསྡུ་བ་ལས། ཅིའི་ཕྱིར་བསམ་གཏན་དང་པོ་སྡུག་
བསྔལ་གྱི་དབང་བོ་སྤངས་ཞེས་ན། སྨྲས་པ་དེ་ལ་དེའི་ཕྱོགས་དང་མཐུན་པའི་གནས་ངན་
ལེན་དང་མ་བྲལ་བའི་ཕྱིར་ཏེ། ཞེས་གསུངས་པས་དབང་ཤེས་ཡོད་པས་ཡིན་ནམ་དཔྱད།
འབྲས་བུ་བསམ་གཏན་ཆུང་འབྲིང་ཆེ་གསུམ་བསྒོམ་པས་རང་རང་གི་གནས་གསུམ་གྱི་སྐྱེ་
བ་འགྲུབ་ལ། གཟུགས་མེད་བཞིའི་ཚེ་རིང་ཐུང་གིས་སྐྱེ་བ་མཐོ་དམན་དང་ཉོན་མོངས་མང་
ཉུང་གིས་བཟང་ངན་འགྲུབ་ལ། ཆུང་འབྲིང་གི་ཁྱད་པར་གུས་སྦྱོར་རྟག་སྦྱོར་གཉིས་ཀ་མེད་
པ་དང་། གང་རུང་ཡོད་པ་དང༌། གཉིས་ཀ་ཡོད་པས་བཞག་གོ །བསམ་གཟུགས་ཆེན་
མོར་ལམ་རིམ་དང་གསེར་ཕྲེང་རྣམ་བཤད་ཀྱི་དོན་རྒྱས་པར་བཀྲལ་བའི་དོན་མདོ་ཙམ་བཤད་དོ།།

འགྲེལ་མཆན་སྐབས་དང་པོ། 360 རྣམ་མཁྱེན།
ཚད་མེད་བཞི་བཤད་པ།
གཉིས་པ་ཚད་མེད་བཞི་ལ། རྒྱུ། མདོ་རྒྱན་ལས། བདེ་དང་སྡུག་བསྔལ་དེའི་རྒྱུ་
ལས། །ཞེས་སོགས་ལྟར་སྙིང་རྗེ་ལ་ཚོར་བ་སྡུག་བསྔལ་གསུམ་མམ་སྡུག་བསྔལ་གསུམ་
དང་བྲལ་འདོད་དམིགས་རྐྱེན་དང་། ཁོ་རང་གི་ས་བོན་རྒྱུ་རྐྱེན་དང༌། བཤེས་གཉེན་བདག་
རྐྱེན་དང༌། སྔ་ལོགས་ཀྱི་རིགས་པ་རང་བཞིན་ནམ་དེ་མ་ཐག་རྐྱེན་ནོ། །ལྷག་མ་གསུམ་
ལ་བདེ་བ་དང་ཕྲད་པ་དང་བདེ་བ་ཐོབ་བ་དང་མི་འབྲལ་བ་དང༌། སེམས་ཅན་རྣམས་ཆགས་
སྡང་དང་བྲལ་བ་རྣམས་དམིགས་རྐྱེན་དང༌། རྐྱེན་གཞན་གསུམ་སྔ་མ་དང་འདྲའོ། །ངོ་
བོ་མདོ་རྒྱན་ལས། བརྟན་པའི་ཚངས་པ་མི་མཐུན་སྤངས། །ཞེས་སོགས་ཀྱིས་བྱང་སེམས་
ཀྱི་ཚད་མེད་བཞི། གནོད་སེམས་དང༌། རྣམ་འཚེ་དང༌། མི་དགའ་བ་དང༌། ཆགས་
སྡང་གཉིས་སྤོང་བའི་ཁྱད་པར་དང་། གཉེན་པོ་མི་རྟོག་ཡེ་ཤེས་དང་ལྡན་པ་དང་། དམིགས་
པ་སེམས་ཅན་ཆོས་དམིགས་མེད་ལ་དམིགས་པ་དང༌། བྱེད་ལས་སེམས་ཅན་སྨིན་པར་
བྱེད་པའི་ཁྱད་པར་བཞི་ལྡན་དང༌། ཀུན་བཏུས་སུ་གནས་བསམ་གཏན་བཞི་གང་རུང་ལ་
བརྟེན་པ་དང་། དམིགས་པ་སེམས་ཅན་ཐམས་ཅད་དང༌། ཁྱད་པར་བདེ་དང་མི་ལྡན་པ་
དང་སྡུག་བསྔལ་དང་ལྡན་པ་དང༌། བདེ་བ་དང་ལྡན་པ་དང་། ཆགས་སྡང་དང་ལྡན་པའི་
སེམས་ཅན་དང༌། རྣམ་པ་ཕྲད་འདོད་སོགས་དང༌། ངོ་བོ་ཏིང་ངེ་འཛིན་དང་ཤེས་རབ་
བོ༑ ༑ཞེས་གསེར་ཕྲེང་དང་། ཀུན་བཏུས་དར་ཊིཀ་ལས། ཞི་ལྷག་ཟུང་འབྲེལ་གྱི་སེམས་
སེམས་བྱུང་མཚུངས་ལྡན་དང་བཅས་པ་ནི་བྱམས་སོགས་ཚད་མེད་བཞིའོ། །ཞེས་པ་ལྟར་
བསོད་གྲགས་པ་དང་རྗེ་བཙུན་པས་གསུངས་ཀྱང༌། མདོ་རྒྱན་ལས། བྱང་ཆུབ་སེམས་
དཔའ་གནོད་སེམས་དང༌། །རྣམ་འཚེ་མི་དགའ་གནོད་སེམས་དང༌། །འདོད་པའི་ཆགས་
སྡང་དང་ལྡན་པ། །ཞེས་མི་མཐུན་ཕྱོགས་བཤད་པ་དང༌། དེར་སྙིང་རྗེ་ཚད་མེད་སྙིང་

འགྲེལ་མཆན་སྐབས་དང་པོ། 361 རྣམ་མཁྱེན།
རྗེ་ཁོ་ནར་བཤད་པ་དང༌། སྒོ་མང་ཡིག་ཆར་བྱང་སེམས་རྒྱུད་ཀྱི་སྙིང་རྗེ་ཚད་མེད་དེ་སྙིང་
རྗེ་ཚད་མེད་དང་སྙིང་རྗེ་ཆེན་པོ་གཉིས་ཀ་ཡིན་པའི་མུ་གསུམ་པར་གསུངས་ལ། བྱམས་
པ་ལ་ཞེ་སྡང་མེད་པའི་དགེ་རྩ་དང་སྙིང་རྗེ་ལ་རྣམ་པར་མི་འཚེ་བ་དགོས་པའི་ཕྱིར། རེད་
མདའ་བའི་ཀུན་བཏུས་འགྲེལ་བ་ལས། ངོ་བོ་ནི་ཐམས་ཅད་ཀྱང་ཡང་དག་པར་འབྱོར་བའི་
ཏིར་ངེ་འཛིན་ཤེས་རབ་ཡིན་པ་སྟེ། ཞི་གནས་དང་ལྷག་མཐོང་གིས་བསྡུས་པའི་ཕྱིར་རོ།།
ཞེས་གསུངས་པས་སྔ་མ་རྣམས་ངོ་བོ་ཞི་ལྷག་ཟུང་འབྲེལ་དགོས་པའི་དོན་ཡིན་ནམ་དཔྱད།
གསེར་ཕྲེང་ལས། ལྔ་བ་ནི་སེམས་སེམས་བྱུང་ངོ༌། །ཞེས་གསུངས་པས། ཀུན་བཏུས་
ལས། དེ་དག་དང་མཚུངས་པར་ལྡན་པའི་སེམས་དང་སེམས་ལས་བྱུང་བའི་ཆོས་རྣམས་
སོ༑ ༑ཞེས་པས་གྲོགས་བསྟན་གྱི་ངོ་བོ་བསྟན་པ་མིན་ནོ། །དེ་ལྟར་ཁྱད་པར་ལྔ་དང་དབྱེ་
བ་ནི། མདོ་རྒྱན་ལས། བརྟན་པ་རྣམས་ཀྱི་དེ་དག་བདེ་འདོད་དང༌། །སྡུག་བསྔལ་གྱིས་
ཉམ་ཐག་དང་བདེ་བ་དང༌།།ཉོན་མོངས་ཅན་དང་། ཞེས་པས་སེམས་ཅན་ཙམ་ལ་དམིགས་
པ་དང་། དེ་དག་བསྟན་བཅོས་དང༌། ཞེས་པས་དེ་དག་སྟོན་པའི་བསྟན་བཅོས་ནས་བཤད་
པའི་ཆོས་མི་རྟག་པ་རྟོགས་པ་སོགས་ཀྱིས་ཟིན་པའི་ཆོས་ལ་དམིགས་པ་དང་། དེ་ཡི་དེ་བཞིན་
ཉིད་ལ་རབ་ཏུ་འཇུག །ཅེས་པས་དེ་བཞིན་ཉིད་རྟོགས་པས་ཟིན་པའི་དམིགས་མེད་ལ་དམིགས་
པར་བསྟན་ཏོ། །དེ་གསུམ་སོ་སྐྱེ་དང༌། ཐེག་དམན། ཐེག་ཆེན་གསུམ་ལ་ཤཱཀྱ་བློ་དང་།
ཐེག་ཆེན་གྱི་དེ་གསུམ་སེམས་བསྐྱེད་མ་ཐག་པ། སྤྱོད་པ་ལ་ཞུགས་པ། མི་སྐྱེ་བའི་ཆོས་
ལ་བཟོད་པ་ཐོབ་པ་གསུམ་ལ། བློ་གྲོས་མི་ཟད་པར་སྦྱར་རོ། །སྒྲ་བཤད། གསུམ་གྱི་གནོད་
འཇོམས་ལས། བྱམས་པས་སེམས་ཅན་ཚད་མེད་པ་ལ་དམིགས་པ་དང༌། སྙིང་རྗེས་ཚོགས་
ཚད་མེད་པའི་རྒྱུར་གྱུར་བ་དང་། དགའ་བ་ཆོས་ཚད་མེད་པ་ཐོབ་པའི་རྒྱུར་གྱུར་བ་དང་།
བཏང་སྙོམས་ཡེ་ཤེས་ཚད་མེད་པའི་སྤྱོད་ཡུལ་དུ་གྱུར་པས་དང་། བཞི་ག་བསྒོམ་ན་ཚངས་
གནས་སུ་སྐྱེ་བའམ་ཚངས་པ་མྱང་འདས་ཐོབ་པར་བྱེད་པས་ཚངས་པའི་གནས་སོ། །དེ་བཞི་

འགྲེལ་མཆན་སྐབས་དང་པོ། 362 རྣམ་མཁྱེན།
རེ་རེ་ལ་དེ་ལྟར་གྱུར་ན་ཅི་མ་རུང་སྙམ་པའི་འདུན་པ་ཚད་མེད་དང༌། དེ་ལྟར་གྱུར་ཅིག་
སྙམ་པའི་སྨོན་པ་ཚད་མེད་དང་། དེ་ལྟར་བདག་གིས་བྱའོ་ཞེས་པའི་ལྷག་བསམ་ཚད་མེད་
གསུམ་ཡོད་དོ། །
ཚོགས་སྒྲུབ་བཤད་པ།
གསུམ་པ་ཚོགས་སྒྲུབ་ལ་སྤྱིར་བསྟན་པ་དང༌། ཚོགས་གསུམ་བྱེ་བྲག་ཏུ་བཤད་པའོ།།
དང་པོ་ལ་གསུམ་ལས། དང་པོ་མཚམས་སྦྱར་བ་ནི། སྔར་བསྟན་པ་དེ་ལྟར་ཐེག་ཆེན་
གྱི་ཆོས་མཐའ་དག་ལ་འཇུག་པ་སྒྲུབ་པའི་བྱ་བ་བྱས་པ་ལ་ཚོགས་ཀྱི་སྒྲུབ་པ་སྐྱེས་པས་ན་
འཇུག་སྒྲུབ་ཀྱི་འོག་ཏུ་གསུམ་པ་ཚོགས་ཀྱི་སྒྲུབ་པ་འཆད་དོ། །མདོ་འགྲེལ་ནི་གོ་སྒྲུབ་ལས
འཕྲོས་ནས་གོ་ཆ་བགོ་ཚུལ་དྲིས་པའི་ལན་དུ་ཚོགས་སྒྲུབ་དང་པོ་བཅུ་དང༌། འཇུག་སྒྲུབ་
ལས་འཕྲོས་ནས་ཐེག་ཆེན་གང་ཞེས་སོགས་ཉི་ཁྲི་ལྟར་ན་དྲི་བ་ལྔ་དང༌། བརྒྱད་སྟོང་བ་ལྟར་
ན་དྲུག་གི་ལན་དུ་ཚོགས་སྒྲུབ་ལྷག་མ་བདུན་གསུངས་སོ། །གཉིས་པ་རྩ་བ་ལ་རྔོག་ཊིཀ་ལས།
བཅུ་བདུན་པོ་དེ་རྣམས་ཀྱང་རྣམ་པ་ལྔར་འདུས་ཏེ། ཞེས་པ་ལྟར་ལྔ་ལས། དང་པོ་བསམ་
སྦྱོར་རམ་སྤྱོད་པ་རྟེན་དང་བཅས་པ་ལ་གཉིས། དང་པོ། བསམ་པའམ་རྟེན་བརྩེ་བ་སྙིང་
རྗེ་ཆེན་པོའི་ཚོགས་དང༌། མདོ་ནི་དེ་ནས་ཚེ་ལྡན་རབ་འབྱོར་གྱིས་བཅོས་ལྡན་འདས་ལ།
ཞེས་བྱང་ཆེན་གྱིས་གོ་ཆ་བགོ་ཚུལ་དྲིས་པའི་ལན་དུ། རབ་འབྱོར། ནས། དེ་བཞིན་པའི་
ཕྱིར། རབ་འབྱོར་བྱང་ཆེན་གོ་ཆ་བགོས་ཞེས་བྱའོ། །ཞེས་དང༌། ངན་སོང་གསུམ་ལས་
གྲོལ་འདོད་ཀྱིས་སོ། །གཉིས་པ་སྦྱོར་བའམ་སྤྱོད་པ་སྦྱིན་པ་ལ་སོགས་པས་ཤེས་རབ་ཀྱི་
བར་ཚོགས་དྲུག་དང་། མདོ་ནི་རབ་འབྱོར་བྱང་ཆེན་གོ་ཆ་བགོས་པ་ནི་སྦྱིན་པའི། ནས།
བྱང་ཆེན་གོ་ཆ་ཆེན་པོ་བགོས་ཞེས་བྱའོ། །ཞེས་དང་། རབ་འབྱོར་བྱང་ཆེན་ཚུལ་ཁྲིམས་
ཀྱི༑ ནས། གོ་ཆ་ཆེན་པོ་བགོས་པ་ཞེས་བྱའོ། །ཞེས་དང༌། རབ་འབྱོར་བྱང་ཆེན་བཟོད་

འགྲེལ་མཆན་སྐབས་དང་པོ། 363 རྣམ་མཁྱེན།
པའི། ནས། བགོས་ཞེས་བྱའོ། །ཞེས་དང༌། རབ་འབྱོར་བྱང་ཆེན་བརྩོན་འགྲུས་ཀྱི།
ནས། བགོས་ཞེས་བྱའོ། །ཞེས་དང་། རབ་འབྱོར་བྱང་ཆེན་བསམ་གཏན་གྱི། ནས།
བགོས་ཞེས་བྱའོ། །ཞེས་དང༌། རབ་འབྱོར་བྱང་ཆེན་ཤེས་རབ་ཀྱི། ནས། བགོས་ཞེས་
བྱའོ། །ཞེས་ཕྱིན་དྲུག་ལ་རིམ་བཞིན་ནོ། །གཉིས་པ་མཉམ་པར་བཞག་མ་བཞག་གམ་
མཉམ་རྗེས་ཀྱི་གཉིས། དང་པོ་ལ་གསུམ་ལས། དང་པོ་ཞི་གནས་ཀྱི་ཚོགས་དང་མདོ་ནི་
རབ་འབྱོར་བྱང་ཆེན་གོ་ཆ་བགོས་ཤིང་ཤར་ཕྱོགས། ནས། ཞེས་པར་སྤྱོད་དོ། །ཞེས་
པའོ། །གཉིས་པ་ལྷག་མཐོང་གི་ཚོགས་དང་བཅས་པ་དང༌། མདོ་ནི། རབ་འབྱོར་འདི་
ལྟ་སྟེ་དཔེར་སྒྱུ་མའི། ནས། གོ་ཆ་མེད་པའི་གོ་ཆ་ཆེན་པོ་བགོས་པ་ཞེས་བྱའོ། །ཞེས་
པའོ། །གསུམ་པ་ཞི་ལྷག་ཤེས་རབ་དང་སྙིང་རྗེ་ཟུང་དུ་འབྲེལ་བའི་ལམ་གྱི་ཚོགས་གང་
ཡིན་པ་དང་། མདོ་ནི། གསོལ་བ། བཅོམ་ལྡན་འདས་བདག་གིས། ནས། ཚེ་ལྡན་གང་
བོ་བྱང་ཆེན་མ་བཅིངས་མ་གྲོལ་བ་ཐེག་པ་ཆེན་པོར་གོ་ཆ་བགོས་པར་རིག་པར་བྱའོ། །ཞེས་
པའི་བར་བཅུས་གོ་ཆ་བགོ་ཚུལ་དྲིས་པའི་ལན་དུ་དོན་དམ་པར་གོ་བགོ་བ་མེད་ཀྱང་ཐ་སྙད་
དུ་ཤེས་རབ་ཀྱིས་འཁོར་བར་མི་འཆིང༌། སྙིང་རྗེས་སྲིད་པ་མི་སྤོང་བར་སེམས་ཅན་བསྒྲལ་
པའི་ཁུར་ཁྱེར་བར་གསུངས་སོ། །གཉིས་པ་མཉམ་པར་མ་བཞག་པའམ་རྗེས་ཐོབ་ཏུ་གཞན་
དོན་བྱེད་པའི་ཐབས་ལ་མཁས་པ་གང་ཡིན་པའི་ཚོགས་དང༌། མདོ་ནི། འཇུག་སྒྲུབ་
ལས་འཕྲོས་ནས། ཚེ་ལྡན་རབ་འབྱོར་གྱིས་བཅོམ་ལྡན་འདས་བྱང་ཆུབ་ཆེན་པོའི་ཐེག་ཆེན་
གང་ལགས། ཅི་ཙམ་གྱིས་ཐེག་ཆེན་ལ་ཞུགས། ཐེག་ཆེན་དེ་གང་ནས་བྱུང༌། དེ་གང་དུ་
གནས། དེས་གང་ཞིག་འབྱུང་བར་འགྱུར། ཞེས་དྲི་བ་ལྔ་ཞུས་པའི་དང་པོའི་ལན། བཅོམ་
ལྡན་འདས་ཀྱིས་ཚེ་ལྡན་རབ་འབྱོར་ལ། ནས། དེ་ནི་རབ་འབྱོར་བྱང་ཆེན་པོའི་ཐེག་པ་
ཆེན་པོའོ། །ཞེས་པའོ། །གསུམ་པ་ལྟ་སྤྱོད་དམ་ཚོགས་གཉིས་ཀྱི་དབྱེ་བ་ལ་གཉིས། དང་
པོ་ལྟ་བའམ་ཡེ་ཤེས་ཀྱི་ཚོགས་དང་ནི། མདོ་ནི། རབ་འབྱོར་བྱང་ཆེན་པོའི་ཐེག་ཆེན་

འགྲེལ་མཆན་སྐབས་དང་པོ། 364 རྣམ་མཁྱེན།
ནི་ནང་སྟོང་བ་ཉིད་དང་། ནས། འདི་ནི་བྱང་ཆེན་པོའི་ཐེག་པ་ཆེན་པོའོ། །ཞེས་པའོ།།
གཉིས་པ་སྤྱོད་པའམ་བསོད་ནམས་ཀྱི་ཚོགས་དང་། མདོ་ནི། རབ་འབྱོར་བྱང་ཆེན་པོའི་
དཔའ་བར་འགྲོ་བ། ནས། བྱང་ཆེན་ཤེར་ཕྱིན་ལ་སྤྱོད་པའི་ཐེག་པ་ཆེན་པོའོ། །ཞེས་
ཏིང་ངེ་འཛིན་བརྒྱ་དང་བཅོ་བརྒྱད་བསྟན་པའོ། །བཞི་བ་འབྲས་བུ་སྒྲུབ་ཅིང་དམིགས་པ་
འཛིན་པ་ལ་གཉིས། དང་པོ་འབྲས་བུ་སྒྲུབ་པ་ལམ་གྱི་ཚོགས་དང༌། མདོ་ནི། རབ་འབྱོར་
བྱང་ཆེན་པོའི་ཐེག་ཆེན་འདི་ལྟ་སྟེ། དྲན་ཉེ། ནས། ད་ལྟར་བྱུང་བའི་དུས་ལ་མ་ཐོགས་
མ་ཆགས་པའི་ཡེ་ཤེས་གཟིགས་པ་འཇུག་སྟེ། རབ་འབྱོར་བྱང་ཆེན་པོའི་ཐེག་པ་ཆེན་པོའོ།།
ཞེས་ཐེག་ཆེན་བཅུ་བདུན་བསྟན་པའོ། །གཉིས་པ་དམིགས་པ་འཛིན་པ་ནི་གཟུངས་ཀྱི་ཚོགས་
དང་། མདོ་ནི། རབ་འབྱོར་བྱང་ཆེན་པོའི་ཐེག་ཆེན་ནི་འདི་ལྟར་གཟུངས་ཀྱི་སྒོ། ནས།
ཡེ་གེ་འཇུག་པ་འདི་ཡང་བྱང་ཆེན་པའི་ཐེག་པ་ཆེན་པོའོ། །ཞེས་འདིའི་བར་ལྔའི་ནི་ཐེག་
ཆེན་གྱི་ངོ་བོ་བསྟན་ནས་དྲི་བ་དང་པོའི་ལན་གསུངས་སོ། །ལྔ་བ་ཡོན་ཏན་གྱི་རྟེན་བྱེད་པའི་
ས་བཅུའི་ཚོགས་དང༌། སྒྲིབ་པ་སྤོང་བའི་གཉེན་པོའི་ཚོགས་ཏེ། དེ་གཉིས་ནི་འོག་ཏུ་
མདོ་དང་སྦྱོར་རོ། །དེ་ནི་ཚོགས་ཀྱི་སྒྲུབ་པ་ཡི། །རིམ་པ་ཡིན་པར་ཤེས་པར་བྱ། །གསུམ་
པ་འགྲེལ་བ་ལ་གསུམ། དང་པོ་སོ་སོའི་ངོ་བོ་ནི། ཞེས་བྱ་བ་གསུངས་ཏེ། བྱང་སེམས་
ཀྱིས་ཐོག་མར་འགྲོ་ཀུན་སྡུག་བསྔལ་ལས་བྲལ་འདོད་ཀྱི་སྙིང་རྗེ་ཆེན་པོ་དང་། སྦྱིན་པ་
བཏང་ནས་ཚེ་འདིའི་བདེ་བ་སྒྲུབ་པ་དང༌། ཚུལ་ཁྲིམས་ཀྱིས་ཕྱི་མའི་མངོན་མཐོའི་བདེ་
བ་སྒྲུབ་པ་དང་། བཟོད་པ་དང་། བརྩོན་འགྲུས་དང་། བསམ་གཏན་གསུམ་ལ་བཀོད་
པས་གཅིག་ཏུ་ངེས་པའི་བདེ་བ་སྒྲུབ་པ་དང་། ཤེས་རབ་ཀྱིས་ངེས་ལེགས་ལ་བཀོད་པས་
གཏན་བདེ་བསྒྲུབ་པ་དང༌། བརྒྱད་སྟོང་པར། དེ་ནས་བཅོས་ལྡན་འདས་ལ་ཚེ་ལྡན་རབ་
འབྱོར་གྱིས། ནས། ཡོད་པ་མ་ཡིན་ནོ། །ཞེས་པས་དང་པོ་བདུན་བསྟན་ཏོ། །སེམས་རྩེ་
གཅིག་པའི་ཞི་གནས་དང་། མདོ་ནི། དེ་ཅིའི་ཕྱིར་ཞེ་ན། ནས། ཡིན་པའི་ཕྱིར་རོ།།

འགྲེལ་མཆན་སྐབས་དང་པོ། 365 རྣམ་མཁྱེན།
ཞེས་པའོ། །དོན་ཇི་བཞིན་ཤེས་པའི་ལྷག་མཐོང་དང༌། མདོ་ནི། རབ་འབྱོར། ནས།
རིག་པར་བྱའོ། །ཞེས་པའོ། །ཞི་གནས་སྙིང་རྗེ་དང་ལྷག་མཐོང་སྟོང་ཉིད་རྟོགས་པའི་ཤེས་
རབ་གཉིས་ཟུང་དུ་འབྲེལ་བའི་ལམ་དང༌། རྣམ་མཁྱེན་ཡིད་བྱེད་ཀྱིས་གཞན་དོན་བྱེད་
པའི་ཐབས་ལ་མཁས་པ་དང་། སྟོང་ཉིད་རྟོགས་པའི་ཡེ་ཤེས་དང་། ཏིང་ངེ་འཛིན་མང་
པོས་སེམས་ཅན་གྱི་དོན་བྱེད་པའི་བསོད་ནམས་དང༌། ཚོགས་གཉིས་གོམས་པས་མཐོང་
བ་ལ་སོགས་པས་ཐེག་ཆེན་བཅུ་བདུན་གྱིས་བསྡུས་པའི་ཚོགས་སྦྱོར་སྒོམ་ལམ་མི་སློབ་པའི་
ལམ་ལྔ་བསྟན་ཀྱང་། སྐབས་བབ་ཆོས་མཆོག་ཆེན་པོ་མཐོང་སྒོམ་གསུམ་དང༌། ཚིག་
ལ་སོགས་པས་དོན་དང་གསང་སྔགས་དང་བཟོད་པའི་གཟུངས་དང་། མདོ་ནི། དེ་ནས་
བཅོམ་ལྡན་འདས་ལ། ནས། ཚད་མ་མེད་པའི་ཕྱིར་རོ། །ཞེས་པས། ཐབས་མཁས་ནས་
གཟུངས་ཚོགས་བར་ལྔ་བསྟན་ཏོ། །དང་པོ་བཅོ་ལྔ་ཆོས་མཆོག་ཆེན་པོ་ནས་ཡོད་པས་ཕྱིན་
དྲུག་གི་ཚོགས་སྒྲུབ་དྲུག་ཡིན་ཁྱབ་མཉམ་ཡིན་ནམ། ཡང་ན་གོ་སྒྲུབ་དྲུག་ལྟར་འཇོག་དཔྱད།
སྔ་མ་ལྟར་ཡིན་ཚེ་ཚོགས་སྒྲུབ་ཡིན་ན་དྲུག་ཀ་ཡིན་པས་ཁྱབ་པོ། །ཞི་ལྷག་ཟུང་འབྲེལ་གསུམ་
ལ་ཚོགས་སྒྲུབ་ཀྱིས་བསྡུས་པའི་དེ་ཐམས་ཅད་འཇོག་པས་མཉམ་གཞག་གཙོ་བོ་ཡིན་ནོ།།
ཐབས་མཁས་ཀྱི་དེ་ལ་ཚོགས་སྒྲུབ་ཐམས་ཅད་འཇོག་ཏེ། ཐམས་ཅད་གཞན་དོན་བྱེད་པའི་
ཐབས་ལ་མཁས་པས་སོ། །ཚོགས་གཉིས་ཆོས་གཟུགས་ཀྱི་སྐུ་གཉིས་ཀྱི་ལག་རྗེས་འཇོག་
པས་བཞག་པས་ཡེ་ཤེས་ཀྱི་ཚོགས་ལ་སྟོང་ཉིད་རྟོགས་པ་མི་དགོས་སོ། །ལམ་གྱི་དེ་ཚོགས་
སྒྲུབ་དང་དོན་གཅིག་ལ། འདིར་ཐེག་ཆེན་བཅུ་བདུན་ནི། བྱང་ཕྱོགས་སྡེ་ཚན་བདུན། རྣམ་
ཐར་གསུམ། ཤེས་པ་བཅུ་གཅིག་ནི། སེམས་ཤེས་མ་གཏོགས་པའི་ཤེས་པ་དགུའི་སྟེང་དུ་
ཡོངས་སུ་འདྲིས་པ་ཤེས་པ་ལམ་རྣམས་འདྲིས་པ་ཤེས་པ་དང་། སྒྲ་ཇི་བཞིན་པ་ཤེས་པ་རྣམ་
མཁྱེན་གྱི་བར་མི་དམིགས་པར་ཤེས་པའོ། །མི་ཤེས་པ་ཀུན་ཤེས་པ་སོགས་དབང་བོ་གསུམ་
སྟེ༑ ཉི་སྣང་དུ་མཐོང་བ་དང་སྒོམ་པ་དང་མི་སློབ་ལམ་གྱིས་བསྡུས་གསུངས་ཀྱང་། མདོ་

འགྲེལ་མཆན་སྐབས་དང་པོ། 366 རྣམ་མཁྱེན།
གསེར་ཕྲེང་སྐབས་བཞི་བར་དྲངས་པ་ལྟར། སོ་སྐྱེ་སློབ་པ་འཕགས་པ་ཉན་རང་དགྲ་ངཅོམ་
བྱང་སེམས་སངས་རྒྱས་ལ་གསུངས་སོ། །རྟོག་བཅས་དཔྱོད་བཅས་སོགས་ཏིང་ངེ་འཛིན་
གསུམ་རྗེས་དྲན་བཅུ་སངས་རྒྱས་ནས་ལྷ་རྗེས་དྲན་བར་དྲུག་གི་སྟེང་སྐྱེ་བ་འཆི་བ་ལུས་དབུགས་
འབྱུང་འཇུག་དྲན་པ་བཞིའོ། །སྙོམས་འཇུག་ལྔ་ནི་བསམ་གཏན་བཞི་ཚད་མེད་བཞི་གཟུགས་
མེད་བཞི་རྣམ་མཐར་བརྒྱད་སྙོམས་འཇུག་དགུའོ། །སྟོབས། མི་འཇིགས་པ། སོ་རིག
མ་འདྲེས་པའི་ཐེག་ཆེན་ནོ། །སྔར་ཐབས་མཁས་ཀྱི་ཕྱིན་དྲུག་དང༌། ཡེ་ཤེས་ཀྱི་ཚོགས་
ཀྱི་སྟོང་ཉིད། བསོད་ནམས་ཀྱི་ཏིང་ངེ་འཛིན། འཆད་འགྱུར་གཟུངས་ཀྱི་ཐེག་ཆེན་ཏེ་དྲི་
བ་དང་པོའི་ལན་དུ་ཐེག་ཆེན་ཉེར་གཅིག་གསུངས་སོ། །བྱང་ཕྱོགས་སྡེ་ཚན་དང་པོ་བཞི་
དང་སྟོབས་སོགས་བཞིའི་མདོ་རྣམས་ལམ་ཚོགས་ཀྱི་ཞར་བྱུང་གི་མདོ་ཡིན་ལ། དེ་བཞིན་
དུ་གཞན་ལའང་ཞར་བྱུང་ཡོད་དོ། །གཟུངས་ཀྱི་ངོ་བོ་དྲན་པ་དང་ཤེས་རབ། ཅེས་པ་གཙོ་
བོ་ཡིན་པས་རྣམ་སྨིན་ཐོས་སྒོམ་ཅི་རིགས་ཀྱི་སྟོབས་ཀྱིས་དྲན་ཤེས་ཁྱད་པར་ཅན་ཐོབ་པའི་
ཆ་ནས་བཞག་པའི་ཤེས་པ་འཇོག་ལ། ཨ་སོགས་ཡི་གེ་ཞེ་གཉིས་ཀྱིས་དོན་དམ་པར་སྐྱེ་མེད་
སོགས་སྟོན་པར་གོམས་པས་སྟོང་ཉིད་ལ་མི་སྐྲག་པའི་བཟོད་པ་བསྐྱེད་པའི་ཆ་ནས་བཞག་
པའི་བྱང་སེམས་ཀྱི་ཡེ་ཤེས་བཟོད་པའི་གཟུངས་དང༌། བྱང་སེམས་ཀྱི་དེ་འདྲའི་བཟོད་པའི་
མཐུས་ཞི་སོགས་ཀྱི་སྔགས་ཀྱི་ཚིག་རྩོམ་དུས་དེ་ལྟར་འགྲུབ་པར་བྱིན་གྱིས་རླབས་པའི་ཐབས་
ཤེས་ཀྱི་ཆ་ནས་བཞག་པའི་སེམས་དཔའི་ཡེ་ཤེས་སྔགས་ཀྱི་གཟུངས་དང༌། བྱང་སེམས་
ཀྱི་ཏིང་ངེ་འཛིན་ཀྱི་མཐུས་སངས་རྒྱས་བྱང་སེམས་ཀྱིས་བཤད་པའི་ཚིག་དོན་གྲངས་མེད་
དུས་གཅིག་ཏུ་འཛིན་ནུས་པའི་སེམས་དཔའི་ཡེ་ཤེས་ཚིག་དོན་གྱི་གཟུངས་ཀྱི་ངོ་བོར་གསེར་
ཕྲེང་རྣམ་བཤད་སོགས་སུ་གསུངས་པ་དང༌། རྣམ་བཤད་ལས་བཞི་བའི་ས་མཚམས་བཟོད་
པ་ནས་བཞག་པ་ནི་ཏིང་ངེ་འཛིན་གྱི་གཟུངས་བཞི་ཡིན་ཏེ། གསེར་ཕྲེང་ལས། ཏིང་ངེ་
འཛིན་ཀྱིས་ཐོབ་པའི་གཟུངས་ཀྱི་དབང་དུ་བྱས་ལ། ཞེས་དང༌། རྣམ་བཤད་ལས། དེའི་

འགྲེལ་མཆན་སྐབས་དང་པོ། 367 རྣམ་མཁྱེན།
སྟོབས་ཀྱི་སྡིག་པ་ཞི་བ། ཞེས་དང་། ཕྱི་མ་གཉིས་ནི་ཆོས་རྣམས་ཀྱི་ཚིག་དོན་བསྐལ་པའི་
བར་དུ་མི་བརྗེད་པར་འཛིན་ནུས་པའོ། །ཞེས་གསུངས་པའི་ཕྱིར། འདི་གཟུངས་ཀྱི་ཚོགས་
ཀྱང་ཡིན་ནོ། །དབྱེ་བ། མདོ་རྒྱན་ལས། རྣམ་སྨིན་ཐོས་ལ་གོམས་པ་དང༌། །ཏིང་ངེ་
འཛིན་ཀྱིས་གཟུངས་ངག་ནི། །ཆུང་ངུ་དང་ནི་ཆེན་པོ་སྟེ། །ཆེན་པོ་དེ་ཡང་རྣམ་པ་གསུམ།།
བློ་ལྡན་མ་ཞུགས་ཞུགས་པ་ཡང༌། །མ་དག་ས་པ་རྣམས་ཀྱིས་ནི། །ཆུང་ངུ་དང་ནི་འབྲིང་
བོ་སྟེ། །དག་པའི་ས་ཡི་གཟུངས་ཆེན་ཡིན། །ཞེས་པ་ལྟར་སྔོན་གྱི་རྣམ་སྨིན་གྱིས་ཐོབ་པ་
དང༌། ཚེ་འདིར་ཐོས་བསམ་གོམས་པས་ཐོབ་པ་གཉིས་ཆུང་ངུ་དང་། སྒོམ་བྱུང་གི་ཏིང་
ངེ་འཛིན་གྱིས་ཐོབ་པ་ཆེན་པོ་དང༌། དེ་ལ་བྱང་སེམས་སར་མ་ཞུགས་པ་དང༌། ཞུགས་
པ་མ་དག་ས་བདུན་དང་། དག་སའི་ཆུང་འབྲིང་ཆེན་པོ་གསུམ་ཡོད་དོ། །བྱེད་ལས། མདོ་
རྒྱན་ལས། རྟག་ཏུ་དམ་པའི་ཆོས་དག་ཀྱང༌། །རབ་ཏུ་སྟོན་ཅིང་འཛིན་པར་བྱེད། །ཅེས་
པ་ལྟར་དམ་ཆོས་གཞན་ལ་སྟོན་ཅིང་རང་གི་འཛིན་པའོ། །བཞི་བ་ས་མཚམས་ནི། གཡགས་
གཞོན་གཉིས་ཀྱིས། ཚིག་དོན་གྱི་གཟུངས་གཉིས་ཚོགས་ལམ་ཆེན་པོ་ནས་དང་། །བཟོད་
པའི་གཟུངས་སྦྱོར་ལམ་ནས་དང་། སྔ་མས་དྲོད་ནས་བཞག སྔགས་ཀྱི་གཟུངས་མཐོང་
ལམ་ནས་བཞག་ལ། གསུམ་གྱི་གནོད་འཇོམས་ལས། བཟོད་པའི་རང་བཞིན། ནས། མོས་
པའི་སྤྱོད་པའི་ས་ལ་ཐོབ་པོ། །ཞེས་པའི་དོན། གསེར་ཕྲེང་ལས། མོས་སྤྱོད་ནི་ཚོགས་
སྦྱོར་གཉིས་ཀ་ལ་བྱས་ནས། སྔ་མ་ལ་བཟོད་པའི་རྒྱུ་ཉིད་དང༌། ཕྱི་མ་ལ་དེ་དང་དེའི་རྒྱུའི་
གཟུངས་གཉིས་ཀ་བཞག་གོ །ཞེས་དང༌། གོང་དུ་དེས་ན་བཟོད་པ་ཉིད་ལ་མི་བྱ་བར་དེའི་
རྒྱུ་ལ་ཡང་བྱ་སྟེ། ཞེས་གསུངས་པས། ཚོགས་ལམ་ནས་བཟོད་པའི་རྒྱུའི་གཟུངས་བཞག་
གམ་དཔྱད། རྟོགས་སྣང་དུ་རེད་མདའ་བ་ལྟར་གསུངས་སོ། །བསོད་གྲགས་པ་དང་གུང་
རུས་རྣམ་བཤད་ཚིག་ཟིན་ལྟར་བཞི་ག་སྦྱོར་ལམ་བཟོད་པ་ནས་བཞག་ལ། བསྟན་དར་བའི་
མཐའ་དཔྱོད་ལས། གཟུངས་ཙམ་པོ་བཞི་ནི་ལམ་དུ་མ་ཞུགས་པ་ནས་ཡོད་ཀྱང༌། གཟུངས་

འགྲེལ་མཆན་སྐབས་དང་པོ། 368 རྣམ་མཁྱེན།
ཁྱད་པར་ཅན་ལ་ཆུང་འབྲིང་གསུམ་དུ་ཕྱེ་བའི་ཆུང་ངུ་ཐེག་ཆེན་གྱི་སྦྱོར་ལམ་བཟོད་པ་ནས་
དང༌། འབྲིང་མ་དག་ས་ནས། ཆེན་པོ་དག་ས་ནས་ཐོབ་ཅེས་གསུངས་ལ། སྒོ་མང་ཡིག་
ཆ་གསར་བར། རྣམ་སྨིན་དང་ཐོས་པ་གོམས་པ་ལམ་མ་ཞུགས་ན་ཡོད་པ་གསེར་ཕྲེང་དང་།
སྒོམ་བྱུང་གིས་ཐོབ་པ་སྦྱོར་ལམ་བཟོད་པ་ནས་འཇོག་པ་རྣམ་བཤད་ཀྱི་དགོངས་པར་བྱས་
ལ༑ བཟོད་པའི་གཟུངས་སྦྱོར་ལམ་བཟོད་པ་ཐོབ་ཁ་མ་ནས་འཇོག་པར་ཕར་ཕྱིན་ཟིན་བྲིས་
ལས་གསུངས་པས་གསེར་ཕྲེང་ལས། ཚོགས་ལམ་ན་ཡོད་པར་གསུངས་པ་བཟོད་པའི་རྒྱུའི་
གཟུངས་ཙམ་ཡིན་གྱི། བཟོད་པའི་གཟུངས་དུ་གྱུར་བའི་དེ་མིན་ཟེར་རམ་དཔྱད་དེ། བྱང་
ས་ལས། དེ་ཐོབ་པའི་བྱང་སེམས་དེ་རིང་བོ་མི་ཐོགས་པར་ལྷག་པའི་བསམ་པ་དག་པ་ཐོབ་
པར་འགྱུར་ཞིང་མོས་པའི་སྤྱོད་པའི་སའི་བཟོད་པ་ཆེན་པོ་ལ་གནས་པར་འགྱུར་ཏེ། ཞེས་
གསུངས་པའི་ཕྱིར། གཟུངས་གཞན་གསུམ་སྨོན་ལམ་གྱི་རྣམ་སྨིན་གྱིས་ཐོབ་པ་ཡོད་པས་
ལམ་མ་ཞུགས་ནས་བཞག་གོ །བཟོད་པའི་གཟུངས་ནི་ཏཏྱ་ཐཱ། ཨི་ཊི་མི་ཊི་ཀི་ཊི་ངྷི༔ཀྵ་
ན་ཏི་བ་ད་ནི་སྭཱ་ཧཱ། ཞེས་པ་ལྟ་བུའི་དོན་སེམས་པ་ན་དོན་དམ་པར་མ་མཐོང་བས་བརྗོད་
བྱ་རྗོད་བྱེད་བདེན་མེད་དུ་རྟོགས་པའི་ཡེ་ཤེས་ལ་བྱས་པས་བཟོད་པའི་གཟུངས་ཐོབ་པའི་བྱང་
སེམས་ཀྱི་རྒྱུད་ཀྱི་སྟོང་ཉིད་རྟོགས་པའི་ཡེ་ཤེས་རྣམས་འཇོག་ལ། སྔགས་ཀྱི་གཟུངས་ལ་
བསྟན་བཅོས་རྩོམ་པའི་ཀུན་སློང་འདི་ལ་བརྟེན་ནས་ནད་དང་སྡིག་པ་སོགས་ཞི་བར་གྱུར་ཅིག་
སྙམ་པ་སོགས་བྱིན་གྱིས་རླབས་པའི་ཏིང་འཛིན་སོགས་དང་སྨོན་ལམ་སོགས་ཐབས་ཤེས་གཉིས་
ཡོད། དེ་ལྟར་བྱིན་གྱིས་བརླབས་པའི་བསྟན་བཅོས་སམ་ཡི་གེ་རྣམས་གཟུངས་སྔགས་སོགས་
བཏགས་པ་ཡིན་ལ། རློབ་བྱེད་རྣམས་ངན་འགྲོ་སོགས་ལས་སྐྱོབ་པས་གཟུངས་སྔགས་དང་།
མ་རིག་པ་སྤོང་ཞིང་རིག་པ་སྐྱེད་པས་རིག་སྔགས་དང༌། རྣམ་མཁྱེན་སོགས་ཡེ་ཤེས་ཀྱི་
གསང་བ་རྟོགས་པར་བྱེད་པས་གསང་སྔགས་ཞེས་པའོ། །བྱང་སེམས་ཀྱི་ལམ་ཡིན་ན་དེ་
གསུམ་ཡིན་པས་ཁྱབ་གསུངས་སོ། །འདི་ལ་ཡང་ཐོས་བསམ་སྒོམ་པའི་གཟུངས་ཀྱང་ཡོད་

འགྲེལ་མཆན་སྐབས་དང་པོ། 369 རྣམ་མཁྱེན།
དམ་སྙམ། ཚིག་དོན་གྱི་གཟུངས་གཉིས་གསུང་རབ་གྱི་ཚིག་དོན་མི་བརྗེད་པར་འཛིན་པ་
ལ་བྱེད་པས་ཐོས་པ་གོམས་པ་སོགས་གསུམ་ག་ཡོད་དོ། །རྣམ་བཤད་ལས། ཡེ་གེ་ཞེ་གཉིས་
ཀྱི་ཞེས་པ་ལྟར་ཡིག་ཆ་རྣམས་སུ་གསུངས་ཀྱང་ལེ་མང་དང་ལེ་བརྒྱད་མར་ཞེ་གསུམ་ཡོད་
ཀྱང་འདྲེན་རྒྱུའི་ཡི་གེ་ཡང་མི་འདྲ་བ་ཡོད་པས་དཔྱད། ཡོན་ཏན་ཕྱི་མའི་རྟེན་བྱེད་པས་
ས་དང་རང་རང་གི་སྤང་བྱ་སྤོང་བའི་མཐོང་སྒོམ་དུ་གྱུར་བའི་གཉེན་པོའི་ཚོགས་རྣམས་
སོ༑ ༑གཉིས་པ་ཚོགས་སུ་འཇོག་པའི་རྒྱུ་མཚན་ནི། ༼ག༽མཐར་ཐུག་གི་བྱང་ཆེན་འབྲས་
བུར་འཛིན་པར་བྱེད་དེ། དོན་དམ་བདེན་པ་ལས་མི་འདའ་བར་བདེན་པར་མི་དམིགས་
པར་རྟོགས་པས་ཟབ་མོའི་ལམ་དང་། ཀུན་རྫོབ་ཀྱི་བདེན་པ་ལས་མི་འདའ་བར་རྒྱ་ཆེ་
བའི་ལམ་གྱིས་བསྡུས་པའི་ཐེག་པ་ཆེན་པོའི་ལམ་གྱི་རིམ་པའི་དོན་མཐའ་དག་སྒྲུབ་པས་
སོ༑ ༑འདི་རྟགས་སྒྲུབ་ཏུ་བྱས་པ་རྣམ་བཤད་ལྟར་ཡིན་ལ། གསེར་ཕྲེང་ལས་འདི་ཡན་
ཇི་ལྟར་སྒྲུབ་ཚུལ་དང༌། དེ་མན་ངེས་ཚིག་ལ་བྱས་ཀྱང་དོན་འདྲའོ། །གསེར་ཕྲེང་ལས།
འདིས་ཁ་ཅིག་སྙིང་རྗེ་སོགས་བསྒྲུབ་རྒྱུའི་ཚོགས་བཅུ་བདུན་དུ་བྱས་ནས་སྒྲུབ་བྱེད་ཀྱི་ཚོགས་
སྒྲུབ་བཅུ་བདུན་ཟུར་དུ་འཆད་པ་ཡང་བཀག་གོ །ཞེས་པ་རིན་ཆེན་བང་མཛོད་ལས། དེ་
ལ་ཚོགས་དང་དེའི་སྒྲུབ་པའི་ཁྱད་པར་ནི། འདིར་བསྟན་པའི་བཅུ་བདུན་པོ་ལས་ཕྱི་མ་གཉིས་
ནི་ཚོགས་ཀྱང་ཡིན་ལ་དེའི་སྒྲུབ་པ་ཡང་ཡིན་ནོ། །དང་པོ་བཅོ་ལྔ་ནི་སངས་རྒྱས་ཀྱི་རྒྱུད་
ལ་ཡོད་པ་ནི་ཚོགས་ཡིན་ལ་དེའི་སྒྲུབ་པ་མ་ཡིན་ནོ། །ཞེས་གསུངས་པ་དེ་ཡིན་ནོ། །༼ཁ༽
ཚོགས་ཀྱི་སྐད་དོད་སམ་བྷ་རའི་སམ་ཡང་དག་པར་འགྲུབ་པ། བྷ་ངོ་བོ། ར་ངྷར་འཛིན་
པ་ཡིན་པས་སྙིང་རྗེ་ལ་སོགས་པ་ཚོགས་བཅུ་བདུན་པོ་འདི་དག་གིས་མྱུར་དུ་བྱང་ཆེན་
ཡང་དག་པར་འགྲུབ་པའི་ངོ་བོའི་སྒོ་ནས་བྱང་ཆུབ་ཆེན་པོ་འབྲས་བུར་འཛིན་པར་བྱེད་
པའི་ཕྱིར་ནའོ། །༼ཀ༽སྙིང་རྗེ་ཆེན་པོ་ལ་སོགས་པ་བཅུ་བདུན་པོ་ནི་ཆོས་ཅན། རང་
འབྲས་བྱང་ཆེན་དངོས་སུ་འབྱིན་པའི་རྒྱུའི་ཚོགས་ཡིན་ཏེ། ༼ང༽གསུམ་པ་གྲངས་ངེས་

འགྲེལ་མཆན་སྐབས་དང་པོ། 370 རྣམ་མཁྱེན།
ནི༑ བཅུ་བདུན་པོ་ནི་བྱང་ཆེན་འབྱིན་པ་ལ་མང་ཉུང་གི་སྐྱོན་དང་བྲལ་པས་ན། ཚོགས་
ཀྱི་སྒྲུབ་པ་རྣམ་པ་བཅུ་བདུན་ནོ། །གཉིས་པ་ཚོགས་གསུམ་བྱེ་བྲག་ཏུ་བཤད་པ་ལ། འདི་
དག་རྟོགས་དཀའ་བར་དགོངས་ནས་སློབ་དཔོན་གྱིས་ཡེ་ཤེས་དང༌། རྗེ་བཙུན་གྱིས་ས་དང་
གཉེན་པོའི་ཚོགས་བྱེ་བྲག་ཏུ་བཤད་པ་གསུམ། འདི་ལ་བསོད་གྲགས་པའི་སྤྱི་དོན་ལས་གཉེན་
པོའི་ཚོགས་མ་བགྲངས་པར་གཟུངས་དང་གསུམ་བྱས་པ་ནི་གང་དང་ཡང་མི་མཐུན་ནོ། །དང་
པོ་ལ་རྣམ་བཤད་དང་རྟོགས་སྣང་དུ་རེད་མདའ་བ་ལྟར་སྟོང་ཉིད་ཉི་ཤུ་དང་དེ་རྟོགས་པའི་
ཡེ་ཤེས་ཉི་ཤུ་ཞེས་འདིར་སྨྲས་པ་སོགས། དགོངས་པ་བླངས་ནས་འགྲེལ་ཀྱང༌། འདིར་
བུ་ཉ་དང་གསེར་ཕྲེང་ལྟར་ཡུལ་ཅན་ཡེ་ཤེས་དང༌། ཡུལ་སྟོང་ཉིད་བཤད་པའོ། །
ཡུལ་ཅན་ཡེ་ཤེས་ཀྱི་ཚོགས་བྱེ་བྲག་ཏུ་བཤད་པ།
དང་པོ་ནི་ཚོགས་སྒྲུབ་ཀུན་བསྟན་པ་དེ་ལ། དེའི་ནང་ནས་ཡེ་ཤེས་ཀྱི་ཚོགས་བྱེ་
བྲག་ཏུ་འཆད་པ་ནི། མདོ་ལས་ཡུལ་སྟོང་ཉིད་ཉི་ཤུ་དངོས་སུ་བསྟན་ནས་ཡུལ་ཅན་ཡེ་ཤེས་
ཉི་ཤུ་ཤུགས་ལ་སྦས་དོན་དུ་འཕངས་ཚུལ་ནི། མདོ་ལས་ནང་དང༌། ཕྱི་དང༌། དེ་གཉིས་
ཀ་དང༌། སྟོང་བ་དང་། དེས་སྟོང་ཉིད་བཞི་བསྟན་པས་གདུལ་བྱ་ཉེ་བའི་བསམ་པའི་
དབང་གིས་ལོ་ཆེན་ལྟར་རྣམ་བཤད་དུ་དང་པོ་གསུམ་ཚོགས་ལམ་གསུམ་དང༌། བཞི་བ་
སྦྱོར་ལམ་སྤྱི་ལ་སྦྱར། བུ་དང་ཨར་གྱིས་དང་པོ་གསུམ་སྦྱོར་ལམ་དང་། བཞི་བ་ཆོས་མཆོག་
ལ་སྦྱར་ལ། གསེར་ཕྲེང་ལས། སྟོང་ཉིད་གསུམ་གྱིས་ཚོགས་ལམ་དང་སྦྱོར་ལམ་དང་པོ་
གསུམ་དང༌། སྟོང་ཉིད་སྟོང་ཉིད་ཀྱིས་ཆོས་མཆོག་འཕངས་པ་དགོངས་པར་འཐད་དོ། །ཞེས་
གསུངས་པ་གཉིས་རྒྱན་སྣང་དང་ཐུབ་དགོངས་ཀྱི་དོན་སོ་སོར་འགྲེལ་བ་གཅིག་ཏུ་བསྡུས་པ་
ཡིན་ནོ། །དང་པོ་གསུམ་དང་ཐ་མ་གསུམ་སངས་རྒྱས་ལ་བཞག་པ། གསེར་ཕྲེང་ལས།
ལམ་གྱི་ཚོགས་བཞིན་ནོ། །ཞེས་གསུངས་པས་ཞར་བྱུང་གི་མདོ་ཡིན་ནོ། །ཆེན་པོ་ནས་

རྣམ་མཁྱེན།འགྲེལ་མཆན་སྐབས་དང་པོ། 371
བཅུ་བདུན་བར། དབུས་མཐའ་ལས། ཀུན་ཏུ་འགྲོ་དོན་མཆོག་གི་དོན། །རྒྱུ་མཐུན་དོན་
གྱི་མཆོག་ཉིད་དང༌། །ཡོངས་སུ་འཛིན་པ་མེད་དོན་དང༌། །རྒྱུད་རྣམས་ཐ་དད་མེད་དོན་
དང༌། །ཉོན་མོངས་རྣམ་དག་མིན་དོན་དང༌། །ཐ་དད་མིན་པའི་དོན་ཉིད་དང་། །བྲི་
མེད་འཕེལ་བ་མེད་དོན་དང༌། །དབང་ནི་རྣམ་པ་བཞི་ཡི་གནས། །ཞེས་པ་ལྟར་ས་བཅུར་
ཆོས་ཉིད་རྟོགས་ཚུལ་འདྲ་ཡང༌། རྗེས་ཐོབ་ཏུ་ངེས་ཤེས་མི་འདྲ་བ་འདྲེན་པས་ས་བཅུའི་ཡེ་
ཤེས་འཕངས་ཚུལ། ཆེན་པོ་སྟོང་བ་ཉིད་ཀྱིས་ས་དང་པོར་ཆོས་དབྱིངས་ཀྱིས་ཐམས་ཅད་
ལ་ཁྱབ་པ་དང༌། དོན་དམ་པ་སྟོང་བ་ཉིད་ཀྱིས་ས་གཉིས་པར་ཚུལ་ཁྲིམས་ལྷག་པས་མཆོག་
མྱང་འདས་དོན་གཉེར་ཆེ་བ་དང་། འདུས་བྱས་སྟོང་བ་ཉིད་ཀྱིས་གསུམ་པར་བླ་མེད་བྱང་
ཆུབ་ཀྱི་མཐུན་པའི་རྒྱུར་རྟོགས་པ་དང༌། འདུས་མ་བྱས་སྟོང་ཉིད་ཀྱིས་བཞི་བར་ཆོས་
ལ་སྲེད་པ་ལྡོག་པས་ཆོས་སུ་འཛིན་པ་མེད་པར་རྟོགས་པ་དང༌། མཐའ་ལས་འདས་པ་སྟོང་
བ་ཉིད་ཀྱིས་ལྔ་བར་ཆོས་དབྱིངས་རྒྱུད་ཐ་དད་མེད་པའི་དོན་དུ་རྟོགས་པ་དང༌། ཐོག་མ་
དང་ཐ་མ་མེད་པ་སྟོང་བ་ཉིད་ཀྱིས་དྲུག་པར་ཆོས་དབྱིངས་ཉོན་མོངས་དང་རྣམ་དག་འགྱུར་
བ་མེད་པའི་དོན་དུ་རྟོགས་པ་དང༌། དོར་བ་མེད་པ་སྟོང་བ་ཉིད་ཀྱིས་བདུན་པར་ཆོས་
དབྱིངས་མཚན་འཛིན་ཐ་དད་མི་འབྱུང་བའི་དོན་དུ་རྟོགས་པ་དང༌། རང་བཞིན་དང།
ཆོས་ཐམས་ཅད་སྟོང་བ་ཉིད་གཉིས་ཀྱིས་བརྒྱད་པར་ཆོས་དབྱིངས་འཕེལ་འགྲིབ་མེད་པ་
དང་། སྲིད་ཞི་མཉམ་ཉིད་དང་ཞིང་དག་སྦྱོར་བས་མི་རྟོག་པ་དང་ཞིང་ལ་དབང་བའི་གནས་
སུ་རྟོགས་པ་དང༌། མཚན་ཉིད་དང༌། མི་དམིགས་པ་སྟོང་པ་ཉིད་གཉིས་ཀྱིས་དགུ་
བར་ཆོས་དབྱིངས་སོ་རིག་རྗེས་མཐུན་པས་ཡེ་ཤེས་ལ་དབང་བའི་གནས་སུ་རྟོགས་པ་དང༌།
དངོས་པོ་མེད་པའི་ངོ་བོ་ཉིད་དང་། དངོས་པོ་སྟོང་བ་ཉིད་གཉིས་ཀྱིས་བཅུ་བར་ཇི་ལྟར་
འདོད་པ་བཞིན་སྤྲུལ་བས་ལས་དག་པའི་གནས་སུ་རྟོགས་པ་དང༌། དངོས་པོ་མེད་པ་དང་།
རང་གི་ངོ་བོ་དང་། གཞན་གྱི་ངོ་བོ་སྟོང་བ་ཉིད་གསུམ་གྱིས་སྒྲིབ་གཉིས་སྤངས་པ་དང་

འགྲེལ་མཆན་སྐབས་དང་པོ། 372 རྣམམཁྱེན།
རྫོགས་བྱང་ཐོབ་པ་ན་དེ་དག་བདེན་སྟོང་དུ་རྟོགས་པའི་སངས་རྒྱས་ཀྱི་ཡེ་ཤེས་ཏེ་ཉི་ཤུ་ནི་
ཡུལ་སྟོང་བ་ཉིད་ཀྱི་བྱེ་བྲག་གིས་རྣམ་པ་ཉི་ཤུ་བོ་དེ་འཕངས་པའོ། །ཡེ་ཤེས་འངི་དག་
འཕངས་ཚུལ་རྒྱན་སྣང་དུ་གསུངས་པ་ལྟར་ཐུབ་དགོངས་དང་རྔོག་ཊིཀ་ཏུ་གསུངས་ཤིང༌།
མདོ་ལས་བྱང་ཆེན་པོའི་ཐེག་པ་ཆེན་པོ་འདི་ལྟ་སྟེ། ཞེས་ཐེག་ཆེན་བསྟན་པའི་རྒྱུ་མཚན་
གྱིས་ཡིན་ལ། ཚོགས་ལམ་ནས་སངས་རྒྱས་བར་སྦྱར་བ་ལམ་ཁུགས་པར་ཤེས་ཆེད་ཡིན་ནོ། །
ཡུལ་སྟོང་ཉིད་བཤད་པ།
གཉིས་པ་ཡུལ་སྟོང་ཉིད་བཤད་པ་ལ། ཡུལ་སྟོང་ཉིད་གང་ཞེ་ན། དེའི་ལན་སྐབས་
འདིར་ཚིགས་སུ་བཅད་པས་སྨྲས་པ། མདོ་ལས་ནང་སྟོང་བ་ཉིད་དང་ཞེས་སོགས་གྲངས་
ཙམ་མདོར་བསྟན་པ། འགྲེལ་བའི་ཉི་ཤུའོ་ཞེས་པ་ཡན་དང་། དེ་མན་གྱི་རྒྱས་བཤད་ཡུལ་
ཉི་ཤུ་དང་སྦྱར་ན་འགྲིག་གམ་དཔྱད། མདོ་ལས་ནང་གི་ཆོས་ཞེས་བྱ་བ་ནི། ནས། ཡུལ་
ལ་བརྗོད་དོ། །ཞེས་པས་སྟོང་གཞི་དབང་པོ་དྲུག་དང༌། དེ་ལ་ཐེར་ཟུག་ཏུ་གནས་པ་མེད་
པ་དང་། འཇིག་པ་མེད་པའི་ཕྱིར་མིག་ནི་མིག་གིས་སྟོང་ངོ་། །དེ་ཅིའི་ཕྱིར་ཞེ་ན། དེའི་
རང་བཞིན་དེ་ཡིན་པའི་ཕྱིར་རོ། །ཞེས་སོགས་ཀྱིས། མིག་ཆོས་ཅན། དོན་དམ་པར་
མིག་གིས་སྟོང་སྟེ། དོན་དམ་པར་རྟག་ཏུ་གནས་པ་དང་དེ་ལྟར་གནས་ཏེ་ཕྱིར་འཇིག་པ་
མེད་པའི་ཕྱིར། རྟགས་གྲུབ་སྟེ་དེའི་རང་བཞིན་བདེན་སྟོང་ཡིན་པའི་ཕྱིར། ཞེས་རྟགས་
རྟགས་སྒྲུབ་ཀྱི་རྒྱུ་མཚན་གཉིས་སྦྱར་བས་སྟོང་ཚུལ་དང་། འདི་ནི་ནང་སྟོང་བ་ཉིད་ཅེས་
བྱའོ། །ཞེས་པས་སྟོང་པའི་ཐ་སྙད་དང༌། སྟོང་གཞི་ནང་གི་ཆོས་ཞེས་པས་ཐ་སྙད་དེ་ལྟར་
བཏགས་པའི་རྒྱུ་མཚན་སྟོང་ཚུལ་བསྟན་པས་བསྟན་ཏོ། །དེའི་ལྷག་མ་བཅུ་དགུ་ལ་རྒྱུ་མཚན་
རྟགས་རྟགས་སྒྲུབ་གཉིས་འདྲ་བར་གསུངས་པས་སྟོང་གཞི་སོགས་བཞི་བསྒྲེའོ། །དེ་ལ་སྟོང་
གཞི་ནི། དང་པོར་ནང་གི་ཆོས་རྣམས་དང༌། གཉིས་པ་ནི། ཕྱི་རོལ་རྒྱུད་ཀྱིས་བསྡུས་

འགྲེལ་མཆན་སྐབས་དང་པོ། 373 རྣམ་མཁྱེན།
པའི་ཆོས་རྣམས་དང་ནི། གསུམ་པ་ནི་དབང་རྟེན་ཁོག་པ་སེམས་ཀྱིས་ཟིན་པས་ནང་དང་
དབང་པོ་མིན་པས་ཕྱི་གཉིས་ཀ་དང་། མདོ་ལས་ཕྱི་ནང་གི་སྐྱེ་མཆེད་དྲུག་དོན་དམ་པར་
གཅིག་གཅིག་གིས་སྟོང་བ་འདིའི་སྟོང་ཚུལ་དུ་གསུངས་པས་སྐྱེ་མཆེད་བཅུ་གཉིས་འཇོག་ལ།
ཉི་སྣང་ལས། ཆོས་ཀྱི་སྐྱེ་མཆེད་ལ་ནི་རྣམ་པར་རྟོག་པ་འདི་གསུམ་ཆར་ཡང་སྲིད་པ། ཞེས་
པ་ལྟར་ན། ཆོས་ཀྱི་སྐྱེ་མཆེད་དུ་གྱུར་བའི་སེམས་བྱུང་རྣམས་ནང་དང༌། འདུས་མ་བྱས་
རྣམས་ཕྱི་དང༌། དེར་གྱུར་བའི་འདུས་བྱས་གཞན་རྣམས་གཉིས་ཀར་བཞག་པས་གང་ལྟར་
བྱས་ཀྱང་ཆོག་གོ །བཞི་བ་ནི་བདེན་གྲུབ་ཀྱིས་སྟོང་བའི་དངོས་པོ་དང༌། འདི་ལ་སྟོང་
ཉིད་འཇོག་སྟེ། མདོ་ལས། ཆོས་རྣམས་ཀྱི་སྟོང་བ་ཉིད་གང་ཡིན་པའི་སྟོང་བ་ཉིད་དེས་
སྟོང་བ་ཉིད་སྟོང་བ་ཉིད་དོ། །ཞེས་དང༌། དེའི་དོན་ཉི་སྣང་ལས། ཆོས་ཐམས་ཅད་སྟོང་
བ་ཉིད་ཀྱིས་སྟོང་བ་ཉིད་ཡིན་པས་སྟོང་བ་ཉིད་སྟོང་བ་ཉིད་དེ། ཞེས་དང༌། རྒྱན་སྣང་ལས།
ནང་སྟོང་བ་ཉིད་སོགས་ལ་དམིགས་པའི་ཤེས་པའི་རང་བཞིན་གྱི་སྟོང་བ་ཉིད་ཀྱང་སྟོང་བ་
ཉིད་ཡིན་པའི་ཕྱིར་སྟོང་བ་ཉིད་སྟོང་བ་ཉིད་དོ། །ཞེས་ནང་སྟོང་བ་ཉིད་ལ་དམིགས་པའི་
ཤེས་པའི་སྟོང་བ་ཉིད་ཀྱང་བདེན་སྟོང་ཡིན་པར་སྒྲུབ་པས། དེ་འདྲའི་ཤེས་པའི་སྟོང་ཉིད་
སྟོང་གཞིར་གསུངས་པའི་ཕྱིར། དེ་ལ་དགོངས་ནས་གསེར་ཕྲེང་ལས། མདོ་ལས་ཀྱང་
ཆོས་ཐམས་ཅད་ཀྱི་སྟོང་ཉིད་སྟོང་གཞིར་གསུངས་པས། འདི་ནི་འཇུག་པར་གསུངས་བ་
སྟོང་ཉིད་ལ་བདེན་ཞེན་ཟློག་པའི་ཕྱིར་ཡིན་པས་སྟོང་གཞི་འདི་ཉིད་འཐད་དོ། །ཞེས་དང༌།
རྣམ་བཤད་ལས། བདེན་པས་སྟོང་བའི་དངོས་པོ་བདེན་པས་སྟོང་བ་སྟོང་བ་ཉིད་སྟོང་བ་
ཉིད་དང༌། ཞེས་གསུངས་པའི་ཕྱིར། དེ་ལ་ཕྱོགས་རེ་མིག་ཅན་དག་ན་རེ། དེ་མི་འཐད་
པར་ཐལ། གསེར་ཕྲེང་ལས། ཆོས་ཐམས་ཅད་སྟོང་ཉིད་དུ་ཤེས་པ་སྟེ་སྟོང་གཞིའོ། །ནས།
ཆོས་ཅན་བཞི་བ་འདིའི་འཛིན་ཚུལ་ནི། དབུས་མཐའ་བརྒྱད་སྟོང་དོན་བསྡུས་རྩ་འགྲེལ་དང་
སློབ་དཔོན་དང་འཕགས་པ་རྣམས་མཐུན་ནོ། །ཞེས་གསུངས་པའི་ཕྱིར་ན་མ་ཁྱབ་སྟེ། དེ་

འགྲེལ་མཆན་སྐབས་དང་པོ། 374 རྣམ་མཁྱེན།
ནི་བུ་ཉ་གཡགས་གཞོན་སོགས་སྔ་མ་རྣམས་ཀྱི་བཞེད་པ་བཀོད་པ་ཙམ་ཡིན་ཏེ། སྔར་གྱི་
ལུང་གིས་དེ་བཀག་པའི་ཕྱིར། བཀག་ཚུལ་མདོ་ལས་སྟོང་ཉིད་སྟོང་གཞིར་གསུངས་པ་དང༌།
སྣང་བ་གཉིས་ལས། སྟོང་ཉིད་ལ་བདེན་ཞེན་ཟློག་པའི་ཕྱིར་ཡིན་པར་གསུངས་པས་འཕགས་
སེང་གཉིས་ཀྱང་འཇུག་པ་ལྟར་ཡིན་པར་གསུངས་པའི་ཕྱིར་དང༌། ཉི་སྣང་ལས། ཆོས་
ཐམས་ཅད་སྟོང་བ་ཉིད་དུ་ཤེས་པ་ནི། ཆོས་ཐམས་ཅད་སྟོང་བ་ཉིད་ཡིན་ལ། དེས་ཀྱང་
སྟོང་བ་ཉིད་སྟོང་བ་ཉིད་དེ་དེར་འཛིན་པའི་རྣམ་པར་རྟོག་པ་སྤོང་བའི་ཕྱིར། ཞེས་པའི། དོན་
ཆོས་ཐམས་ཅད་བདེན་སྟོང་དུ་ཤེས་པའི་ཆོས་ཐམས་ཅད་བདེན་སྟོང་དུ་རྟོགས་ལ། དེས་
ཀྱང་སྟོང་ཉིད་བདེན་སྟོང་དུ་རྟོགས་ཏེ། སྟོང་ཉིད་བདེན་པར་འཛིན་པའི་རྣམ་རྟོག་སྤང་བའི་
ཕྱིར། ཞེས་སྟོང་ཉིད་ལ་བདེན་ཞེན་ཟློག་པ་ཡིན་པར་གསུངས་པའི་ཕྱིར་དང་། རྒྱན་སྣང་
ལས་ཀྱང་དེ་གསུངས་པའི་ཕྱིར་དང༌། ཉི་སྣང་སྐབས་བཞི་བར་དེ་ལ་སྟོང་བ་ཉིད་ལ་མངོན་
ཞེན་འགོག་པ་ནི། སྟོང་ཉིད་སྟོང་བ་ཉིད་ཀྱི་རྣམ་པས་སྟོང་པ་ཉིད་སྟོང་བ་ཉིད་དུ་དམིགས་
སུ་མེད་པའི་ཕྱིར་རོ། །ཞེས་གང་གསུངས་པ་ཡིན་ཏེ། ལྟ་བའི་གཉེན་པོའི་སྟོང་བ་ཉིད་ཡིན་
པའི་ཕྱིར་རོ། །ཞེས་དང། རྒྱན་སྣང་དུ་ཡང་འགྲེལ་ཆུང་ལྟར་སྟོང་བ་ཉིད་སྟོང་བ་ཉིད་
ཀྱིས་བདེན་ཞེན་འགོག་པར་གསུངས་པའི་ཕྱིར། འཕགས་སེང་ལ་གོང་འོག་འགལ་བའི་སྐྱོན་
ཡོད་པར་ཐལ་ལོ། །དབུས་མཐའ་དང་དོན་བསྡུས་སུ་སྟོང་ཉིད་རྟོགས་པའི་ཡེ་ཤེས་བཞག་
པ་ནི། སེམས་ཙམ་ལུགས་ཡིན་ཏེ། དེའི་ལུགས་ལ་ཤེས་བྱ་ཕྱི་དོན་མེད་ན་དེ་ལྟར་རྟོགས་
པའི་ཤེས་པ་ཕྱི་དོན་དུ་ཡོད་དམ་སྙམ་པ་ཟློག་ཕྱིར་ཡིན་པས། དགོས་པ་ཡང་མི་གཅིག་གོ།
དེ་ལ་དགོངས་ནས་རྣམ་བཤད་ལས། སྟོང་བ་ཉིད་སྟོང་བ་ཉིད་ཀྱི་སྟོང་གཞི་ཡེ་ཤེས་ལ་འདོད་
པ་ལྟར་ན། དེ་བཞིན་ཉིད་སྟོང་གཞིར་བྱས་པ་གསུམ་སྟེ་ཞེས་ཟུར་དུ་བཀར་བ་མིན་ནོ། །ལྔ་
བ་ནི། དབྱིབས་ཆེ་བས་ཕྱོགས་བཅུ་དང་སྐབས་བཞི་བར་སྣོད་ཀྱི་འཇིག་རྟེན་བཞག དྲུག་
པ་ནི། མྱ་ངན་ལས་འདས་པ་ལམ་གྱིས་སྤང་བྱ་ཟད་པའི་ཆ་དང༌། བདུན་པ་ནི། རྐྱེན་

འགྲེལ་མཆན་སྐབས་དང་པོ། 375 རྣམ་མཁྱེན།
ལས་སྐྱེས་པ་འདུས་བྱས་དང་། བརྒྱད་པ་ནི། དེའི་ཅིག་ཤོས་འདུས་མ་བྱས་དང༌། དགུ་
བ་ནི། རྟག་ཆད་ཀྱི་མཐའ་ལས་འདས་པའི་དབུས་དང་། དག་ལྡན་སོགས་ལོངས་སྐུ་བཞག
བཅུ་བ་ནི། ཐོག་མ་དང་ཐ་མ་མེད་པ་འཁོར་བ་དང་། བཅུ་གཅིག་པ་དོར་བ་མེད་པ་ནི།
གསེར་ཕྲེང་ལས། དེ་དག་ཕྱོགས་དེ་ཞེས་པ་མ་དག་སྟེ། བུ་ཊི ཀ་ལས། དགེ་ཕྱོགས་སྤངས་
པ་དང་། ཞེས་པ་ལྟར། དགེ་ཕྱོགས་ཏེ་ཟེར་དགོས་ཏེ། ཉ་ཊཱི ཀ་ལས། དགེ་ཕྱོགས་སོ་ཞེས་
ཟེར་རོ། །ཞེས་གསུངས་པའི་ཕྱིར། སྐབས་བཞི་བར་བྱང་ཕྱོགས་སོ་བདུན་དང་། གསེར་
ཕྲེང་དང་རད་ཀིར་ཟག་མེད་ལམ་དང༌། དག་ལྡན་དུ་ཐེག་ཆེན་དང༌། གནོད་འཇོམས་
ལྷག་མེད་མྱང་འདས་འཇོག་པར། འོད་སྲུང་གིས་ཕུང་པོ་མདོར་ཟེར་བས་སྒྲུབ་ཅིང་། དོན་
དམ་པ་སྟོང་ཉིད་དེ་ལྷག་བཅས་མྱང་འདས་སུ་བཤད་དོ། །རྣམ་བཤད་ལས། ཐོག་མཐའ་
དང་བླང་དོར་བདེན་པས་སྟོང་བ་ཐོག་མ་དང་ཐ་མ་མེད་པའི་སྟོང་བ་ཉིད་དང༌། དོར་བ་
མེད་པ་སྟོང་བ་ཉིད་དང་། ཞེས་ཐོག་མཐའ་དང་བླང་དོར་རང་ལྡོག་བཞག་ནས། ཡང་
ན་ཕྱི་མ་ལ་སྦྱིན་སོགས་དོར་བྱར་མེད་པ་སྟོང་གཞིར་བྱའོ། །ཞེས་ཕྱིན་དྲུག་བཞག་ནས་དོར་
བྱར་མེད་པ་རྒྱུ་མཚན་དུ་སྦྱོར་སྙམ་མོ། །བཅུ་གཉིས་པ་ནི། ཕྱི་ནང་གང་གིས་ཀྱང་གསར་
དུ་མ་བྱས་པའི་རང་བཞིན་སྟོང་བ་ཉིད་དང་ནི། བཅུ་གསུམ་པ། ཆོས་ཀུན་དང༌། བཅུ་
བཞི་པ་ནི། འདུ་བྱས་ཀྱི་ཆོས་སྐྱེ་བ་ལ་སོགས་པ་སྤྱི་དང་། གཟུགས་རུང་སོགས་ཁྱད་པར་
གྱི་མཚན་ཉིད་དང་། བཅོ་ལྔ་བ་ནི། ཕན་ཚུན་གཅིག་གཅིག་ལ་མི་དམིགས་པ་འདས་སོགས་
དུས་གསུམ་དང༌། བཅུ་དྲུག་པ་ནི། རྒྱུ་རྐྱེན་དེ་དང་ལྡན་པའམ་ཚོགས་པ་བདེན་དངོས་
མེད་ཀྱང་ཐ་སྙད་དུ་དེ་དག་འདུས་པའི་ངོ་བོ་ཉིད་ཡིན་པས་འདུས་བྱས་རྣམས་དང་། བཅུ་
བདུན་པ་ནི། དངོས་པོ་མེད་པའི་ངོ་བོ་ཉིད་སྟོང་བ་ཉིད་ཀྱི་ཅིག་ཤོས་དངོས་བོ་སྟོང་བ་ཉིད་
ཀྱི་སྟོང་གཞིའི་ཕུང་བོ་ལྔའི་ངོ་བོ་དང་། བཅོ་བརྒྱད་པ་ནི། ནམ་མཁའ་སོགས་འདུས་མ་
བྱས་རྣམས་དང༌། བཅུ་དགུ་པ་ནི། རང་ཉིད་འཕགས་རྒྱུད་ཀྱི་མངོན་སུམ་དང༌། མ་

འགྲེལ་མཆན་སྐབས་དང་པོ། 376 རྣམ་མཁྱེན།
འཁྲུལ་བའི་ཤེས་པས་གསར་དུ་བྱས་པ་མ་ཡིན་པར་གདོད་ནས་《སྟོང་བ་ཞེས་བྱ་དང་། རང་
བཞིན་སྟོང་བ་ཉིད་དང་འདི་གཉིས་མི་བཟློས་པ། བཅུ་དྲུག་པོ་རྒྱས་བཤད་དང་། བཞི་མདོར་
བསྟན་ཡིན་པས་སོ། །ཉི་ཤུ་པ་ནི། ཆོས་ཀྱི་སྟེ་ཆོས་གཞན་གྱིས་བྱས་པ་མིན་པའི་སྟོང་
ཉིད་ཀྱི་ངོ་བོ་ཉིད་དོ། །དགོངས་པ་རབ་གསལ་ལས། གཞན་ཀྱི་ངོ་བོའི་སྐད་དོད་ནི་མཆོག་
དང་གཞན་དང་ཕ་རོལ་གསུམ་ལ་འཇུག་པ་ལས། ཞེས་པ་ལྟར། སྟོང་ཉིད་ནི་སངས་རྒྱས་
བྱོན་ནམ་མ་བྱོན་ཀྱང་ཆོས་རྣམས་ཀྱི་མཆོག་ཏུ་གནས་པ་དང༌། འཇིག་རྟེན་པའི་ཤེས་པ་
ལས་གཞན་ཟག་མེད་ཤེས་པའི་ཡུལ་ཡིན་པ་དང༌། འཁོར་བའི་ཕ་རོལ་ཡང་དག་མཐའ་
ཡིན་པ་སྟེ། གཞན་གྱི་ངོ་བོར་འཇོག་ཚུལ་གསུམ་གསུངས་པས། རང་གི་ངོ་བོ་སྟོང་བ་ཉིད་
ནི༑ འཕགས་པ་རྣམས་ཀྱིས་མ་བྱས་པས་ཆོས་རང་གི་ངོ་བོར་བསྟན་པ་དང་། འདི་ནི་ཉི་
སྣང་ལྟར་གཞན་གྱིས་བྱེད་དགོས་ན་རང་ཉིད་ཀྱིས་བསྒོམ་པ་དོན་མེད་པས་གཞན་བྱེད་པ་
སུས་ཀྱང་མ་བྱས་པར་མཆོག་སོགས་སུ་གནས་པ་ནི། ཐ་མ་གཉིས་ཀྱི་ཁྱད་པར་རོ། །དེས་
ན་རྣམ་བཤད་སོགས་སུ་བྱེད་པོ་གཞན་གྱིས་སྟོང་ཞེས་པ་ཐ་སྙད་འདོགས་པའི་རྒྱུ་མཚན་ཡིན་
གྱི་སྟོང་ཚུལ་མིན་ནོ། །དེས་ཤེར་སྒྲོན་གྱིས་སྟོང་ཚུལ་ལ་སྦྱར་བ་དོན་མིན་པ་ཤེས་ལ། གསུམ་
གྱི་གནོད་འཇོམས་སུ་དངོས་པོ་མེད་པའི་དངོས་སུ་དངོས་མེད་དང་ཤུགས་ལ་དངོས་པོས་སྟོང་
ཉིད་དང་། ངོ་བོ་ཉིད་ཅེས་པས་ཐ་མ་གཉིས་བསྟན་པར་བྱས་ནས་ཐ་མ་བཞི་དངོས་པོ་མེད་
པའི་ངོ་བོ་ཉིད་དུ་འཆད་པ་གསེར་ཕྲེང་དུ་མ་བཀག་པ། སྔར་གྱི་སྟོང་གཞི་བཤད་པས་ཤེས་
ནུས་པ་ལ་དགོངས་སོ། །ཉ་ཊཱིཀ་ཏུ་ཐ་མ་འདི་ཕུང་སོགས་ཆོས་གཞན་གྱི་སྟོང་བ་ལ་སྦྱར་
བས་གསེར་ཕྲེང་དུ་ཉི་སྣང་གི་དོན་བཀྲལ་དོན་དེའོ། །སྟོང་གཞི་ཉི་ཤུ་པོ་རྣམས་རང་རང་
བདེན་པར་གྲུབ་པའི་ངོ་བོས་སྟོང་པའི་ཕྱིར། འདི་སྟོང་ཉིད་ཡིན་པའི་རྒྱུ་མཚན་དང་གྲངས་
ཉི་ཤུར་ངེས་པའི་རྒྱུ་མཚན་གཉིས་ཀར་སྦྱར་རོ། །དབྱེ་གཞི་《སྟོང་བ་ཉིད་ལ་ནི། སྟོང་
གཞི་ཉི་ཤུ་ལ་བདེན་ཞེན་ཟློག་ཕྱིར་གྲངས་ཉི་ཤུར་འདོད་དོ། །དོན་སྨྲ་བ་རྣམས་ཀྱིས་རྟག་

རྣམ་མཁྱེན།འགྲེལ་མཆན་སྐབས་དང་པོ། 377
གཅིག་རང་དབང་ཅན་གྱི་བདག་དགག་བྱ་དང༌། ཕུང་སོགས་སྟོང་གཞིར་འདོད་པས། མདོ་
ལས། གང་ན་མེད་པ་ཞེས་སོགས་ཀྱི་དོན། ཕུང་སོགས་བདག་དེར་མེད་པ་དང༌། ལྷག་
མ་དེའི་སྟོང་བ་ཡོད་པར་སྦྱར་ལ། གང་ཟག་རྣམས་གང་ཟག་གི་བདག་གིས་སྟོང་བས་རང་
སྟོང་དང་། ཕུང་སོགས་རང་གིས་མི་སྟོང་བར་འདོད་པ་ནི་གཞུང་གང་གིའང་དོན་མིན་ཏེ།
ཡིན་ན་གནོད་འཇོམས་གཉིས་དང་མན་ངག་རྗེས་འབྲང་གསུམ་དུ་ཆོས་ཉིད་སྟོང་གཞིར་བྱས་
ནས་དེ་གཞན་གཉིས་ཀྱིས་སྟོང་བར་གསུངས་པ་དང་མཐུན་དགོས་ལ། དེ་དང་མིང་ཙམ་
མཐུན་ཀྱང་། དོན་གཏན་མི་མཐུན་པའི་ཕྱིར་ཏེ། དེར་སྟོང་བ་ཉིད་སྟོང་བ་ཉིད་དང་དོན་
དམ་པ་སྟོང་བ་ཉིད་དང་འདུས་མ་བྱས་སྟོང་བ་ཉིད་ཀྱི་སྐབས་སུ་དེ་དག་བདེན་པར་མེད་ཚུལ་
གསུངས་པ་དྲངས་ནས་གསེར་ཕྲེང་དུ་རྒྱས་པར་བཀག་པས་སོ། །ངོ་བོ་ཉིད་མེད་པར་སྨྲ་
བས་འཇུག་འགྲེལ་དུ་མིག་ནང་གི་བྱེད་པ་དང་བྲལ་བའི་ཕྱིར་སྟོང་ཞེས་ཉན་ཐོས་སྡེ་བ་ལྟར་
གང་ཟག་གི་བདག་མེད་དང་གཟུང་བ་དང་འཛིན་པའི་བདག་ཉིད་ཀྱིས་སྟོང་ངོ་ཞེས་གཅིག་
ལ་གཅིག་མེད་པའི་སྟོང་བ་ཉིད་ནི་མ་ཡིན་ནོ། །ཞེས་སེམས་ཙམ་པ་ལྟར་གཟུང་འཛིན་གཅིག་
ལ་གཅིག་རྫས་ཐ་དད་མེད་པའི་སྟོང་བ་སྟོང་ཉིད་མིན་པར་འདོད་པ་ལ། རྒྱན་སྣང་ལས།
ཡང་རྣམ་པར་མི་རྟོག་པའི་ཡེ་ཤེས་འདིའི་དམིགས་པ་གང་ཞེ་ན། ཞེས་སོགས་ཀྱི་དོན་རྣམ་
བཤད་དུ་ས་བཅད་ལྔ་བྱས་པའི་ལུགས་གཉིས་བཀོད་པ་ནི། དེའི་དམིགས་པ་ལ་སེམས་ཙམ་
པས་གཟུང་འཛིན་གཉིས་སྟོང་དང༌། དབུ་མ་པས་བདེན་སྟོང་འཇོག་ཟེར། གཉིས་པ་ཕྱི་
མ་འཐད་པར་སྒྲུབ་པ་ནི། མི་རྟོག་ཡེ་ཤེས་ཆོས་ཅན། ཁྱོད་ཀྱི་གཞལ་བྱ་བདེན་པར་མེད་
དེ༑ ཤེས་པ་ཡིན་པའི་ཕྱིར། དཔེར་ན་རྨི་ལམ་གྱི་རྟ་གླང་སྣང་བའི་ཤེས་པ་བཞིན། དེའི་
ཕྱོགས་ཆོས། རྣམ་ངེས་ལས། དམིགས་པ་མངོན་སུམ་མ་ཡིན་ན། །ཞེས་སོགས་ལྟར་
ཆོས་ཅན་དེ་མྱོང་བའི་རང་རིག་གིས་ཤེས་པར་གྲུབ་ལ། རྟགས་དེ་མཐུན་ཕྱོགས་ལ་མཐོང་
བས་འགལ་རྟགས་མིན་ལ། བདེན་གྲུབ། གཞི་མེད་འགྲོ་མེད་སྐྱེ་མེད་དང༌། །ཞེས་སོགས་

འགྲེལ་མཆན་སྐབས་དང་པོ། 378 རྣམ་མཁྱེན།
ཀྱིས་འགོག་པར་འགྱུར་བས་ཁྱབ་པ་མ་ངེས་པ་མིན་ནོ། །འདིར་རང་བཞིན་གྱི་གཏན་ཚིགས་
སོ༑ ༑ཞེས་པ་རྟགས་ཆོས་རང་བཞིན་གཅིག་པས་ཡིན་གྱི། སྤྱིར་མ་དམིགས་པ་ཡིན་ནོ།།
གསུམ་པ་དེ་ལ་སེམས་ཙམ་པས་ཀླན་ཀ་སྤངས་པ་ནི། སེམས་ཙམ་པས། ཆོས་ཐམས་ཅད་
བདེན་སྟོང་ཆོས་ཅན། བདེན་པར་མེད་པར་ཐལ། ཡེ་ཤེས་དེའི་དམིགས་པ་ཡིན་པའི་ཕྱིར།
དཔེར་ན་ཟླ་གཉིས་བཞིན། འདོད་ན། ཆོས་ཐམས་ཅད་བདེན་པར་གྲུབ་པར་ཐལ། དེ་
དག་བདེན་སྟོང་མེད་པའི་ཕྱིར་ཏེ། དེ་བདེན་པར་མེད་པའི་ཕྱིར། ཞེས་པའི་ལན་དུ། རིགས་
པ་དེས་ཆོས་ཐམས་ཅད་བདེན་སྟོང་བདེན་གྲུབ་བཀག་པས། ཆོས་ཐམས་ཅད་སླར་བདེན་
པར་གྲུབ་མི་དགོས་ཏེ། ཆོས་ཐམས་ཅད་བདེན་གྲུབ་བདེན་སྟོང་གི་ཁྱབ་བྱེད་དང་། བདག་
ཉིད་གཅིག་པའི་ཆ་གང་ཡང་མ་ཡིན་པའི་ཕྱིར། དཔེར་ན་ལྷ་སྦྱིན་གསོད་བྱེད་མཆོད་སྦྱིན་
ཏེ༑ ཉེར་སྦས་ཀྱིས་བསད་པས་ལྷ་སྦྱིན་གྱི་སྲོག་སླར་མི་འབྱུང་བ་བཞིན་ཞེས་བཀག་གོ །བཞི་
བ་སྔ་མ་སེམས་ཙམ་བཀག་པ་ནི། གཞན་དབང་དང་དེ་ཕྱི་དོན་གྱི་སྟོང་བ་གཉིས་ངོ་བོ་གཅིག་
གམ་ཐ་དད། དང་པོ་ལྟར་ན་དེ་གཉིས་གཅིག་ཏུ་ཐལ། བདེན་གྲུབ་ཀྱི་ངོ་བོ་གཅིག་ཡིན་
པའི་ཕྱིར། སྟོང་ཉིད་འདུས་བྱས་སུ་ཐལ་ལོ། །འདོད་ན། དེ་ལ་དམིགས་ནས་སྒྲིབ་པ་
སྤོང་མི་ནུས་པར་འགྱུར་རོ། །ངོ་བོ་ཐ་དད་ན་གཞན་དག་དང་འབྲེལ་མེད་དོན་གཞན་ཡིན་
པས། དེ་བསྒོམ་པས་གཞན་དབང་ལ་ལོག་འཛིན་མི་ཆོད་པར་ཐལ་ལོ། །ལྔ་བ་མེ་ལོང་
ལྟ་བུའི་ཡེ་ཤེས་སོགས་དབྱེ་བ་མི་འཆད་པ་འདིར་ཡེ་ཤེས་ཀྱི་ཚོགས་ཙམ་ཞིག་བརྗོད་འདོད་
པས་ཡིན་ནོ། །ཞེས་ཉི་སྣང་གི་དོན་རྒྱན་སྣང་དུ་རྒྱས་པར་བཤད་དོ། །
སའི་ཚོགས་བྱེ་བྲག་ཏུ་བཤད་པ་ལས་སྤྱིའི་དོན།
གཉིས་པ་སའི་ཚོགས་ལ། སྤྱི་དང་། ཡན་ལག་གི་དོན་གཉིས་བྱས་པའི། སྤྱི་དོན་
གསེར་ཕྲེང་དུ་བུ་ཉ་ལྟར་དང༌། རྣམ་བཤད་དང་རྟོགས་སྣང་དུ་རེད་མདའ་བ་ལྟར་ས་བཅད་

རྣམ་མཁྱེན།
འགྲེལ་མཆན་སྐབས་དང་པོ། 379
བྱས་པས། འདིར་གཉིས་ཀ་བསྡུ་ན། སྤྱིར་ཡོན་ཏན་གྱི་རྟེན་བྱེད་པའི་ས་དང་ལམ་དོན་
གཅིག་ཀྱང༌། སྐབས་འདིར་དངོས་སུ་བསྟན་པའི་སའི་ངོ་བོ། སྟོང་ཉིད་མངོན་སུམ་དུ་
རྟོགས་པའི་ཡེ་ཤེས་དང་ཐབས་ཁྱད་པར་ཅན་གྱིས་ཟིན་ཅིང་ཡོན་ཏན་བརྒྱ་ཕྲག་བཅུ་གཉིས་
སོགས་ཀྱི་རྟེན་བྱེད་པའི་སློབ་པའི་ཡེ་ཤེས་འཇོག་གོ །དབྱེ་བ་སྔ་ཕྱིའི་རིམ་པས་ས་བཅུའོ།།
ཁྱད་ཆོས་ལ་བདུན་ལས། དང་པོ་ཤས་ཆེ་བ་ཕར་ཕྱིན་བཅུ་ས་བཅུར་ལྷག་ཚུལ་དང་སྦྱོང་
ཚུལ། དབུས་མཐར། ཁྱད་པར་ཅན་དང་ཁྱད་མེད་ནི། །སོགས་ལྟར་དང༌། བསླབ་པ་
གསུམ་ལ་སློབ་ཚུལ་དང་། དེ་ལ་བསླབས་པའི་འབྲས་བུ་འགྲུབ་ཚུལ་ནི། ས་དང་པོར་དེ་
གསུམ་ལ་སློབ་པའི་རྟེན་ཆོས་ཉིད་མངོན་སུམ་དུ་རྟོགས་པ་དང༌། གཉིས་པར་ཚུལ་ཁྲིམས་
དང༌། གསུམ་པར་ལྷག་སེམས་དང་། བཞི་བ་ལྔ་བ་དྲུག་པ་གསུམ་དུ་རིམ་བཞིན། བྱང་
ཕྱོགས་དང་། བདེན་བཞི་དང་། རྟེན་འབྲེལ་ལུགས་འབྱུང་ལྡོག་ལ་མཁས་པའི་ཤེས་རབ་
གསུམ་དང༌། བདུན་པར་དེ་གསུམ་ལ་བསླབ་པའི་འབྲས་བུ་མཚན་མེད་རྩོལ་བཅས་ཀྱི་ཡོན་
ཏན་དང་། བརྒྱད་པར་འབད་རྩོལ་རགས་པ་ཞི་བས་ཞིང་དག་པ་དང༌། དགུ་བར་སོ་རིག་
རྗེས་མཐུན་པས་སེམས་ཅན་སྨིན་པ་འགྲུབ་པ་དང། བཅུ་བར་ལས་ལ་དབང་བས་ཏིང་ངེ་
འཛིན་དང་གཟུངས་ཀྱི་སྒོའི་འབྲས་བུ་ཐོབ་ལ། ཟག་མེད་ཀྱི་ཕུང་བོ་ལྔ་སྦྱོང་ཚུལ་ནི། ས་
དང་པོར་སྔར་ལྟར་དེ་ལྔ་སྦྱོང་བའི་རྟེན་ཐོབ། གཉིས་པར་ཚུལ་ཁྲིམས། གསུམ་པར་ཏིང་
ངེ་འཛིན། དེ་ནས་གསུམ་དུ་ཤེས་རབ། ས་ལྷག་མ་བཞི་ལ་སྔར་གྱི་འབྲས་བུ་བཞི་ལ་གེགས་
བྱེད་ཀྱི་སྒྲིབ་བཞི་སྦྱོང་བས་རྣམ་པར་གྲོལ་བའི་ཕུང་བོ་དང༌། སངས་རྒྱས་སར་ཐོགས་སྒྲིབ་
སྦྱོང་བས་རྣམ་པར་གྲོལ་བའི་ཡེ་ཤེས་ཀྱི་ཕུང་པོ་སྦྱོང་བར། མདོ་རྒྱན་ལས། ཆོས་ཉིད་རབ་
ཏུ་རྟོགས་ནས་འདིར། །ནས། གྲོལ་བའི་ཡེ་ཤེས་རྣམ་པར་སྦྱོང༌། །ཞེས་པའི་བར་གྱིས་
བསྟན་ཏོ། །ཀུན་རྫོབ་པའི་ཡོན་ཏན། ས་དང་པོར་བརྒྱ་ཕྲག་བཅུ་གཉིས། གཉིས་པར་
སྟོང་ཕྲག གསུམ་པར་འབུམ། བཞི་བར་བྱེ་བ་ཕྲག་བརྒྱ། ལྔ་བར་བྱེ་བ་སྟོང་། དྲུག་པར་

འགྲེལ་མཆན་སྐབས་དང་པོ། 380 རྣམ་མཁྱེན།
བྱེ་བ་བརྒྱ་སྟོང་། བདུན་པར་བྱེ་བ་འབུམ། བརྒྱད་པར་སྟོང་གསུམ་འབུམ་གྱི་རྡུལ་གྲངས།
དགུ་བར་སྟོང་གསུམ་གྲངས་མེད་འབུམ་ཕྲག་བཅུའི་རྡུལ་སྙེད། བཅུ་བར་སངས་རྒྱས་ཀྱི་
ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་སྙེད་བཅུ་གཉིས་ཐོབ་པ་འཇུག་པ་ལྟར་
ལ༑ དེ་དག་ལས་གཡོ་བ་ནི། སྐད་ཅིག་མ་གཅིག་ལ་སེམས་ཅན་འདུན་ཕྱིར་གཡོ་འགུལ་
བྱེད་པ་དང་། སྔོན་དང་ཕྱི་མཐར་འཇུག་པ་ནི། སེམས་ཅན་རྣམས་སྡིག་པ་སྤང་ཕྱིར་སྔོན་
དང་ཕྱི་མའི་བསྐལ་བ་བརྒྱར་ལས་དབང་གིས་འཁོར་བར་སྐྱེ་ཚུལ་བསྟན་ནས་ཡིད་སྐྱོ་བར་
བྱེད་པའོ། །གཞན་རྣམས་ཉིན་བྱེད་སྣང་བར་བྲིས་ཟིན་ཏོ། །སྐྱེ་བ་ལེན་ཚུལ་ལ་དབང་གི་
སྐྱེ་བ། མདོ་རྒྱན་ལས། བློ་ལྡན་རྣམས་ཀྱི་ལས་དང་ནི། །ཞེས་སོགས་ལྟར་བཞི་དང༌།
རྣམ་སྨིན་གྱི་སྐྱེ་བ། རིམ་བཞིན་འཛམ་གླིང་གླིང་བཞི་འདོད་ལྷ་རིགས་དྲུག་སྟོང་སྟོང་གཉིས་
སྟོང་གསུམ་མམ་གནས་གཙང་ལ་དབང་བའི་རྒྱལ་བོའི་སྐྱེ་བ་འཛིན་པའོ། །གཉེན་པོའི་རྟོགས་
ཚུལ་ལ། ས་དང་པོར་ཆོས་ཉིད་དེ་ཐམས་ཅད་ལ་ཀུན་ཏུ་འགྲོ་བར་རྟོགས། གཉིས་པར་
ཆོས་ཉིད་སྒྲིབ་པ་སྤང་རུང་དུ་རྟོགས་པས་མཆོག་མྱང་འདས་ཀྱི་དོན་དུ་རྟོགས། གསུམ་པར་
ཐོས་པ་མང་ཏུ་ཚོལ་བ་ཆོས་ཉིད་ཀྱི་རྒྱུ་མཐུན་ཏེ་རྒྱུའི་མཆོག་ཏུ་རྟོགས། བཞི་བར་ཆོས་ལ་
སྲེད་པ་ལོག་པས་ཆོས་ཉིད་དོན་དམ་པར་འཛིན་པ་མེད་པའི་དོན་དུ་རྟོགས། ལྔ་བར་བདག་
གཞན་བདེན་མེད་དུ་མཉམ་པར་རྟོགས་པས་ཆོས་ཉིད་དེ་དོན་དམ་པར་རྒྱུད་ཐ་དད་མེད་པའི་
དོན་དུ་རྟོགས། དྲུག་པར་ཆོས་ཉིད་ཀུན་བྱང་དུ་འགྱུར་རྒྱུ་མེད་པར་རྟོགས་པས་ཆོས་ཉིད་
ཉོན་མོངས་རྣམ་དག་མིན་པའི་དོན་དུ་རྟོགས། བདུན་པར་མཚན་འཛིན་ཐ་དད་པ་མི་འབྱུང་
བས་ཆོས་ཉིད་ཐ་དད་མིན་པའི་དོན་དུ་རྟོགས། བརྒྱད་པར་མི་སྐྱེ་བའི་བཟོད་པ་ཐོབ་པས་
ཆོས་ཉིད་བྲི་འཕེལ་མེད་པའི་དོན་དང་། སྲིད་ཞི་མཉམ་ཉིད་དང་ཞིང་དག་སྦྱོར་བ་ཐོབ་པས་
ཡེ་ཤེས་དང་ཞིང་ལ་དབང་བའི་གནས་སུ་རྟོགས། དགུ་བར་སོ་རིག་བཞི་རྗེས་མཐུན་པ་ཐོབ་
པས་ཡེ་ཤེས་ལ་དབང་པའི་གནས་སུ་རྟོགས། བཅུ་བར་ཇི་ལྟར་བཞེད་པ་བཞིན་སྤྲུལ་ནས་

འགྲེལ་མཆན་སྐབས་དང་པོ། 381 རྣམ་མཁྱེན།
སེམས་ཅན་གྱི་དོན་བྱེད་པས་ཆོས་ཉིད་ལས་ལ་དབང་བའི་གནས་སུ་རྟོགས་ལ། གསེར་ཕྲེང་
ལས་ཉོན་ཡིད་གནས་འགྱུར་སོགས་གསུངས་པ་བུ་ཉའི་བཤད་པ་བཀོད་པ་ཡིན་ནོ། །དེ་དག་
རྗེས་ཐོབ་ཏུ་ངེས་པ་འདྲེན་ཚུལ་ཡིན་པ། རྒྱན་སྣང་ལས། གང་གི་ཚེ་ཆོས་ཐམས་ཅད་བདག་
མེད་པའོ་ཞེས་བསྒོམ་པས་ཆ་མེད་པ་ཉིད་ཀྱི་དབྱིངས་བདག་ཉིད་ཐམས་ཅད་ཀྱི་རྟོགས་སུ་
ཟིན་ཀྱང་། ངེས་པ་སྐྱེད་པ་ལ་ལྟོས་ནས་ཀུན་ཏུ་འགྲོ་བའི་དོན་གྱིས་སོ་སོར་རྟོགས་པའི་ཕྱིར།
ཞེས་པ་ལྟར་ས་བཅུར་ཆོས་ཉིད་རྟོགས་ཚུལ་མི་འདྲ་བའི་ཆ་སོ་སོར་མེད་ཀྱང་རྗེས་ཐོབ་ཏུ་
ཆོས་དབྱིངས་ཀུན་འགྲོའི་དོན་དུ་རྟོགས་པ་སོགས་ངེས་ཤེས་འདྲེན་ཚུལ་ལ་སྦྱར་བ། རྒྱུད་
བླ་ཐོགས་འགྲེལ་དུ་དགེ་འདུན་དཀོན་མཆོག་གི་ཇི་སྙེད་པ་རྟོགས་པ་ཀུན་འགྲོའི་དོན་དུ་རྟོགས་
པར་གསུངས་པས་འགྲུབ་ལ། ས་བཅུ་བའི་མཉམ་བཞག་ལ་ཆོས་ཉིད་མཐོང་ཚུལ་མི་འདྲ་
བ་མེད་པ། རྟོགས་བྱ་ཆོས་ཉིད་ལ་མི་འདྲ་བ་ཡོད་ན་ཆོས་ཅན་ལ་མ་ལྟོས་པར་རང་ངོས་
ནས་དབྱེ་བ་ཡོད་པར་ཐལ་བ་དང་། དེ་མེད་ཀྱང་བློའི་མི་འདྲ་བར་བཟུང་ན་བློ་འཁྲུལ་ཤེས་
སུ་ཐལ་བ་དང༌། ལུང་སྡུད་པ་ལས། གཟུགས་རྣམ་མི་མཐོང༌། སོགས་ལུང་གིས་སྒྲུབ་
ཅིང་། འོ་ན་མཉམ་བཞག་གི་ཡུལ་གང་ཞེ་ན་སོགས་ཀྱིས་མཉམ་བཞག་གིས་ཡུལ་གང་ཡང་
མ་མཐོང་བ་མདོ་དང་སྤྱོད་འཇུག་སོགས་ཀྱི་དོན་དུ་བྱས་ནས། དེ་ལ་ཡུལ་གང་སྣང་བ་མེད་
པ་སྣང་མེད་དང་འཕགས་སེང་གཉིས་ཀྱིས་དམིགས་པ་དང་། ཡེ་ཤེས་ཀྱི་ཚོགས་ཀྱི་སྐབས་
སུ་གཟུང་འཛིན་གཉིས་སྟོང་གི་རྣམ་པ་ཅན་དང༌། ཐལ་འགྱུར་བ་ལྟར་ཡུལ་དང་བྲལ་བ་
གཉིས་ཀ་བཀག་ནས། མདོ་དོན་དངོས་པོ་མེད་པའི་རྟེན་འབྲེལ་སྒྱུ་མ་ལྟ་བུའི་སྟོང་ཉིད་མ་
ཡིན་དགག་མཉམ་བཞག་གི་དམིགས་པར་བཤད་ཅིང༌། ཆོས་ཉིད་མཉམ་བཞག་རང་དང་
ངོ་བོ་གཅིག་པའི་ཚུལ་གྱིས་སྣང་བས་ཆོས་ཉིད་དེ་ལ་ལྟོས་ཏེ་གཉིས་སྣང་ཅན་མིན་པར་བཞེད།
ཅེས་པ་བུ་ཉས་བཤད་པ་ཡིན་ཏེ། བུ་ཊཱི ཀ་ལས། སློབ་དཔོན་འདི་དང་ཆོས་བཤེས་ལ་སོགས་
པས་མཉམ་བཞག་ན་སྣང་བ་ཡོད་པར་འདོད་དེ། ཀུན་རྫོབ་ཏུ་དངོས་པོར་སྣང་བ་འདི་དོན་

འགྲེལ་མཆན་སྐབས་དང་པོ། 382 རྣམ་མཁྱེན།
དམ་པར་དཔྱད་ན་རང་བཞིན་མེད་པ་སྒྱུ་མ་ལྟ་བུ་ཡིན་ལ། ནས། སྒྲོ་སྐུར་ཅི་ཡང་མི་མཐོང་
ཞེས་མ་ཡིན་དགག་ཏུ་གཟུང་ངོ༌། །ཞེས་པ་ལྟར་ཉ་ཊཱིཀ་ཀྱང་འདྲ་བའི་ཕྱིར། དེ་ལ་སྔ་མ་
ནི་རྩོད་པའི་གནས་ཆེས་པས་རེ་ཞིག་ཕྱི་མ་ཁས་བླང་ངོ་། །ཞེས་པ་ནི། སྤྱོད་འཇུག་སོགས་
ལྟར་གྱི་སྣང་མེད་ཀྱི་དོན་ལ་རྩོད་པའི་གཞི་ཆེ་བས་ཁོ་བོས་ལྟ་བ་ཕུ་ཐག་ཆོད་པའི་ཚུལ་མ་བསྟན་
བར་དུ་རེ་ཞིག་འཕགས་སེང་གི་དགོངས་པ་བདེན་མེད་སྒྱུ་མ་ལྟ་བུའི་མ་ཡིན་དགག་དམིགས་
པར་ཁས་བླང་ངོ་། །ཞེས་དེ་འདྲའི་སྣང་བཅས་འཕགས་སེང་གི་དགོངས་པ་དང་། རྗེའི་
རང་ལུགས་སུ་མ་མཛད་པར་མ་ཟད་གསེར་ཕྲེང་ཚིག་ཟིན་ལའང་འཐད་པའི་ཕྱོགས་མ་བྱས་
སྙམ་སྟེ། རེ་ཞིག་སྦྱར་བའི་ཕྱིར་དང༌། དེ་ལྟར་ན་ཇི་ལྟ་བ་རྟོགས་པ་ནི། མཉམ་བཞག་ན་
ཆོས་རྣམས་ལ་འཛིན་པ་མཐའ་དག་ཉེ་བར་ཞི་བས་ཅིར་ཡང་མི་འཛིན་པ་ལ་འདོགས་པས་
ས་བཅུ་གཅིག་གི་མཉམ་བཞག་གིས་ཆོས་ཉིད་རྟོགས་ཚུལ་ལ་ཁྱད་པར་མེད་ལ། དེའི་ཕྱིར་
ཐེག་ཆེན་གྱི་ཇི་ལྟ་བའི་རྟོགས་པ་རྫོགས་པ་ཡང་ས་དང་པོ་ནས་འདོད་པ་འཐད་དོ། །ཞེས་
དེ་ལྟར་ན་ཞེས་བུ་ཉས་བཤད་པ་ལྟར་ན་ཆོས་རྣམས་ཅིར་ཡང་མི་འཛིན་པར་མཐོང་བ་ལ་
ཆོས་ཉིད་མཐོང་བ་ཞེས་འདོགས་པས་ས་བཅུ་གཅིག་གི་མཉམ་བཞག་གིས་ཆོས་ཉིད་རྟོགས་
ཚུལ་ཁྱད་པར་མེད་པས། ས་དང་པོར་ཇི་ལྟ་བ་རྟོགས་པ་རྫོགས་པ་འཐད་ཅེས་གསུངས་པའི་
ཕྱིར། སྡུད་པ་སོགས་ཀྱི་དོན་དེ་ལྟར་བཤད་པ་ལ་རྩོད་སྤོང་ཕྱོགས་སྔས། ཐེག་ཆེན་འཕགས་
པའི་མཉམ་བཞག་གིས་ཡུལ་རྟོགས་པ་མི་འཐད་དེ། ཆོས་ཉིད་རྟོགས་པ་མེད་པའི་ཕྱིར། ཤེས་
སྒྲིབ་མ་ལུས་པ་སྤངས་པའི་སྤངས་པ་མི་འཐད་དེ། ཆོས་རྣམས་ཀྱི་རང་བཞིན་སྤྲོས་བྲལ་
རྟོགས་པ་མེད་པའི་ཕྱིར། རང་བཞིན་གནས་རིགས་ཐེག་པ་གསུམ་གྱི་རྟོགས་པ་གོང་དུ་བགྲོད་
པའི་རྟེན་དུ་མི་འཐད་དེ། ཆོས་ཉིད་ལ་རྟེན་བརྟེན་པ་མེད་པའི་ཕྱིར། མཉམ་བཞག་གི་ཡུལ་
སྒྱུ་མ་ལྟ་བུ་དེ་དོན་དམ་དུ་ཡོད་པར་འགྱུར་ཏེ། འཕགས་པའི་མཉམ་བཞག་གི་ཡུལ་དུ་ཡོད་
པའི་ཕྱིར། སྤྲིན་མཐོང་མཐའ་ལ་ཉི་བཞིན་འདིར། །འདིར་ཁྱོད་ཕྱོགས་གཅིག་བློ་གྲོས་

འགྲེལ་མཆན་སྐབས་དང་པོ། 383 རྣམ་མཁྱེན།
ཅན། །ཞེས་སོགས་ཀྱིས་ཆོས་ཉིད་དེ་བྱང་འཕགས་ཀྱིས་ཕྱོགས་རེ་ལས་མ་རྟོགས་ཤིང་སངས་
རྒྱས་ཀྱིས་མཐའ་དག་རྟོགས་པར་བཤད་པ་མི་འཐད་པར་འགྱུར་ཏེ། ས་དང་པོར་ཇི་ལྟ་བ་
རྟོགས་པ་རྫོགས་པའི་ཕྱིར། ཞེས་རྩོད་པ་ལྔ་བཀོད་པའི་ལན་དུ། དང་པོ་གཉིས་ཀྱི་རྟགས་
ཀྱི་དོན་ཆོས་ཉིད་གཉིས་སྣང་སྒྱུ་མ་ལྟ་བུར་མ་གྲུབ་པའི་དོན་ལ་བྱེད། སྔར་མཉམ་བཞག་
སྣང་བཅས་སུ་ཁས་བླངས་པ་དང་འགལ་བས་རྟགས་མ་གྲུབ་མི་ཟེར་གྱི། ཆོས་ཉིད་སྤྲོས་
བཅས་སུ་མ་རྟོགས་པའི་ཕྱིར་ན་ཁྱབ་པ་མ་ངེས་ལ། སྤྲོས་པ་ཞི་ཚུལ་གྱིས་མ་རྟོགས་པར་
རྟགས་མ་གྲུབ་སྟེ། དཔེར་ན་ཤེས་པ་ཡུལ་དང་འདྲ་བའི་རྣམ་པར་སྐྱེས་པ་ན་དེ་དུས་ཡུལ་
དེ་མེད་ཀྱང་དེ་རྟོགས་པར་འཇོག་པ་བཞིན་དུ་ཆོས་ཉིད་དང་མཉམ་བཞག་དམིགས་བྱ་དམིགས་
བྱེད་དུ་བྱས་པ་མིན་ཀྱང༌། མཉམ་བཞག་གིས་ཆོས་ཉིད་མཐའ་གང་དུ་མི་གནས་པ་དང་
མཐུན་པར་མཐའ་གང་དུ་མི་འཛིན་པ་ན་ཆོས་ཉིད་དེ་རྟོགས་པར་ཐ་སྙད་བྱས་པ་ཡིན་པའི་
ཕྱིར་ཏེ། འཇུག་པ་ལས། གང་ཚེ་སྐྱེ་མེད་དེ་ཉིད་ཡིན་ཞིང་བློ་ཡང་སྐྱེ་བ་དང་བྲལ་བ། །ཞེས་
སོགས་གསུངས་པས་སོ། །གསུམ་པ་རང་བཞིན་གནས་རིགས་མི་འཐད་པར་ཐལ་བ་མེད་
དེ་ཆོས་ཉིད་དེ་སྤྲོས་པ་མ་གཟིགས་པའི་ཚུལ་གྱིས་རྟོགས་པས་ཐེག་གསུམ་གྱི་ཡོན་ཏན་གོང་
དུ་འཕེལ་བ་ཙམ་ལ་རྟེན་བརྟེན་པའི་ཐ་སྙད་བཏགས་ལ། ཆོས་ཉིད་གྱིས་ཐེག་གསུམ་གྱི་རྟོགས་
པ་ཁྱད་པར་མི་བསྐྱེད་པས་རྟེན་བརྟེན་པ་མཚན་ཉིད་པ་མིན་ནོ། །བཞི་བ་སྣང་བ་སྒྱུ་མ་ལྟ་
བུ་ཐེག་ཆེན་འཕགས་པའི་ཡུལ་དུ་ཡོད་ཀྱང་། དེ་བདེན་པར་མ་རྟོགས་པའི་ཕྱིར། དེ་ལྟ་
མིན་ན་ཐུབ་པའི་མཁྱེན་པ་ཡུལ་མེད་པའམ་དེའི་ཡུལ་དོན་དམ་དུ་གྲུབ་པར་ཐལ་ལོ། །ལྔ་
བ་མདོ་ལས་སློབ་ལམ་ན་ཆོས་ཉིད་ཕྱོགས་རེ་རྟོགས་པར་གསུངས་པ་ཐེག་ཆེན་གྱི་ཟབ་རྒྱས་
ལ་མི་མོས་པ་དམན་པའི་རིགས་ཅན་ཁ་ཅིག་ཐེག་ཆེན་ལ་དྲངས་ཕྱིར་ཡིན་པས་སྒྲ་ཇི་བཞིན་
པ་མིན་ཏེ། གཞན་དུ་ན་ཆོས་ཉིད་ཆ་དུ་མའི་བདག་ཉིད་དུ་འགྱུར་ན་མདོ་ལས། འཇམ་
དཔལ་ཆོས་དབྱིངས་གཅིག་ཡང་དག་པའི་མཐའ་གཅིག་ཡིན་ན། ཞེས་ཆོས་ཉིད་ཆ་མེད་

འགྲེལ་མཆན་སྐབས་དང་པོ། 384 རྣམ་མཁྱེན།
དུ་གསུངས་པའི་ཕྱིར་རོ། །དེ་ལྟར་ཆོས་ཉིད་ཀུན་རྫོབ་སྒྱུ་མ་ལྟ་བུར་ཡེ་ཤེས་ཀྱི་ཡུལ་དུ་གྲུབ་
པ་དང་རྟོགས་ལ། དོན་དམ་པར་དེ་ལྟར་མིན་པ་བདེན་གཉིས་ལ་འཇུག་པའི་མདོས་བསྒྲུབས་
ནས་ས་བཅུའི་མཉམ་བཞག་ལ་ཁྱད་པར་མེད་ཀྱང་རྗེས་ཐོབ་ཀྱི་རྟོགས་ཚུལ་ལ་ཁྱད་པར་ཡོད་
པ་ཡེ་ཤེས་ཞབས་ཀྱི་སྡུད་འགྲེལ་གྱིས་སྒྲུབ་པ་ནི། བུ་ཉ་ཅི་རིགས་ཀྱི་འདོད་པ་དང་མཐུན་
པར་རྩོད་སྤོང་བྱས་པ་ཡིན་གྱི། གསེར་ཕྲེང་དང་རྗེ་རང་གི་དགོངས་པ་མིན་ཏེ། གསེར་
ཕྲེང་གི་གོང་འོག་ཀུན་ཏུ་ཆོས་ཉིད་ཐེག་ཆེན་གྱི་མཉམ་བཞག་གི་འཛིན་པ་དང་མཐོང་བར་
གསུངས་ཀྱི་ཆོས་ཉིད་ཆ་མེད་དང༌། དེ་དང་མཉམ་བཞག་དམིགས་བྱ་དམིགས་བྱེད་མིན་
པར་གསུངས་པ་མེད་པའི་ཕྱིར། རྗེ་རིན་པོ་ཆེའི་སྔ་རྩོམ་ཕྱི་རྩོམ་དང་གསེར་ཕྲེང་རྣམ་བཤད་
སོགས་སྒྲས་ཟིན་མི་མཐུན་པ་ཡོད་ཀྱང་། དགོངས་པ་མི་མཐུན་པ་མེད་དེ། ཡོད་ན་སྔ་
མ་རྣམས་ཐུགས་དཔྱད་མ་རྫོགས་པའི་སྐབས་བརྩམས་པ་ཡིན་ཟེར་དགོས་ལ། དེ་ལྟར་ན།
མདོ་ལས། ཁྱོད་ཉིད་བྱིས་པའི་གཟུགས་ཀྱིས་ནི། །ཞེས་སོགས་དང་། དམིགས་བརྩེ་མ་
སོགས་ལྟར། དང་པོ་ནས་རྗེ་བཙུན་འཇམ་དབྱངས་མ་ཡིན་པར་ཐལ། ལྟ་བའི་དཔྱད་པ་
མ་རྫོགས་པའི་ཕྱིར། རྟགས་ཁས། དེས་ན་ཀུན་མཁྱེན་བླ་མས་གསེར་ཕྲེང་ཚིག་ཟིན་དང་
རྒྱ་གཞུང་ལ་ལ་ལྟར་ན་ཞེས་པ་ལྟར། གསེར་ཕྲེང་རྣམ་བཤད་གཉིས་ཀར་གདུལ་བྱའི་དབང་
ངམ་རྟེན་གཞིའི་དབང་གིས་ཚིག་ཟིན་ལོ་ཆེན་བུ་ཉ་རེད་མདའ་བ་སོགས་དང་མཐུན་པར་
གསུངས་པ་མང་ཡང་། ལུང་དོན་དང་དགོངས་པ་དངོས་གང་ཡིན་གདན་ས་གསུམ་གྱི་ཡིག་
ཆ་རྣམས་དང༌། དེ་ཡང་མདོ་དང་འཕགས་སེང་གི་སྣང་བ་གཉིས་སོགས་རྒྱ་གཞུང་ཚད་
ལྡན་རྣམས་དང་རྗེ་ཡབ་སྲས་ཀྱི་ལེགས་བཤད་གོང་བསྒྲིགས་ནས་ཚིམ་མི་སླ་བར་དཔྱད་དགོས་
པ་འདི་མདོ་སྔགས་ཀྱི་གཞུང་དོན་ཚོལ་འདོད་པ་རྣམས་ཀྱིས་ངེས་པར་ཤེས་དགོས་སོ། །ལྔ་
བ་སྤང་བྱའི་ཁྱད་པར་ལ་གསེར་ཕྲེང་ལས། ཤེས་སྒྲིབ་ཕལ་ཆེ་བ་དང་ཞེས་པ་ཀུན་རྨོངས་
ཉེར་གཉིས་ས་དེར་སྒྲིབ་པ་ལས། ཐམས་ཅད་མཁྱེན་པ་ཐོབ་པ་ལ་སྒྲིབ་པའི་ཆ་ནས་མ་བཞག་

འགྲེལ་མཆན་སྐབས་དང་པོ། 385 རྣམ་མཁྱེན།
པས་ཤེས་སྒྲིབ་མིན་པར་བསྟན་སྙམ། ས་བཅུའི་ཐུན་མོང་གི་སྤང་བྱ་གཟུང་འཛིན་གྱི་རྟོག་
པ་བརྒྱ་རྩ་བརྒྱད་ལ་སྐབས་དང་པོ་དང་ལྔ་བར་བཤད་པའི་རྟོག་པ་སོ་དྲུག་ཁམས་གསུམ་གྱི་
ཕྱེ་ཚུལ་གཉིས་ཡོད་ཀྱང་སྐབས་དང་པོའི་དེ་ཁྱབ་ཆེའོ། །ཐུན་མོང་མ་ཡིན་པ་ས་བཅུ་དང་
སངས་རྒྱས་ཀྱི་ས་སྟེ་བཅུ་གཅིག་ཐོབ་པ་ལ་གེགས་བྱེད་ཀུན་རྨོངས་གཉིས་དང༌། དེ་གཉིས་
ཀྱི་གནས་ངན་ལེན་ས་བོན་རེ་རེ་སྟེ་བཅུ་གཅིག་གསེར་ཕྲེང་དུ་གསལ་ལ། དེ་ཡང་གང་ཟག་
དང་ཆོས་ལ་མངོན་པར་ཞེན་པའི་རྨོངས་པ་དང་ངན་སོང་བའི་ཉོན་མོངས་པས་འཇིགས་པའི་
རྨོངས་པ། ནས། ཤེས་བྱ་ཐམས་ཅད་ལ་ཆགས་པ་ཤིན་ཏུ་ཕྲ་མོའི་རྨོངས་པ་དང་། ཐོགས་
པ་ཤིན་ཏུ་ཕྲ་བའི་རྨོངས་པ་ཞེས་ཐམས་ཅད་ཀྱི་མཐར་རྨོངས་པ་སྦྱར་བས། ཕལ་ཆེར་མ་
རིག་པ་དང་མཚུངས་ལྡན་ཡིན་ལ། ས་དང་བོའི་དེ་ལ་གཉིས་བྱས་ནས་མཐོང་སྒོམ་གྱི་སྤང་
བྱ་གཉིས་འཇོག་གོ །སྤང་བྱ་ཉོན་སྒྲིབ་ལ། མཐོང་སྤང་ལོག་ཞུགས་ཀྱི་དབྱེ་ཚུལ་གསུམ་
ལས་ཀུན་བཏུས་སུ། བདེན་བཞིའི་མཐོང་སྤང་རེ་རེར་འདོད་པར་བཅུ་དང༌། གོང་མ་གཉིས་
ལ་དགུ་རེ་བྱས་ནས་བརྒྱ་དང་བཅུ་གཉིས་དང༌། གཏན་ལ་དབབ་པ་བསྡུ་བར། བདེན་པ་
ཕྱི་མ་གསུམ་ལ་འཇིག་མཐར་གཉིས་དོར་བས་གོ་བཞི་དང༌། མཛོད་ལས། དེ་དག་བཅུ་
དང་བདུན་བདུན་བརྒྱད། །ཅེས་དང༌། ཁོང་ཁྲོ་མ་གཏོགས་དེ་དག་ཉིད། །གཟུགས་ཁམས་
གཟུགས་མེད་དེ་དང་འདྲ། །ཞེས་བདེན་པ་བར་བ་གཉིས་ལ་ལྟ་བ་དང་པོ་གཉིས་དང་བརྟུལ་
ཞུགས་མཆོག་འཛིན་གསུམ་དང༌། ལམ་བདེན་ལ་དང་པོ་གཉིས་ཙམ་དོར་ནས་གྱ་བརྒྱད་
བྱས་སོ། །འཇུག་ཚུལ་ནི། འཇུག་པ་པོ་ལོག་ཞུགས་བཅུ་མཚུངས་ལྡན་དང་བཅས་པས་
འཇུག་ཡུལ་བདེན་པ་བཞི་ལ་འཇུག་ཚུལ། བསྡུ་བ་ལས། དེ་དག་ཐམས་ཅད་ཀྱང་སྡུག་
བསྔལ་གྱི་བདེན་པ་དང་ཀུན་འབྱུང་བའི་བདེན་པ་ལ་ནི་དེའི་རྒྱུ་དང་བཞིའི་གནས་པ་ལས་ལོག་
པར་ཞུགས་པ་ཡིན་ནོ། །དེ་དག་ཐམས་ཅད་ཀྱང་འགོག་པའི་བདེན་པ་དང་ལམ་གྱི་བདེན་
པ་ལ་ནི་དེའི་སྐྲག་པར་ཀུན་ཏུ་སྐྱེ་བ་ལས་ལོག་པར་ཞུགས་པ་ཡིན་ནོ། །ནས། ཤིན་ཏུ་ཆ་

འགྲེལ་མཆན་སྐབས་དང་པོ། 386 རྣམ་མཁྱེན།
ཕྲ་བའི་རྣམ་པ་ཇི་ལྟ་བ་བཞིན་ཏུ་དབྱེ་བས་ཞེས་སྔར་གོ་བཞིའི་སྐབས་སུ་བདེན་པ་བཞིའི་རྣམ་
པ་ལ་ལོག་པར་ཞུགས་ཚུལ་གྱིས་བཞག་ནས། དེ་རགས་པར་བསྟན་པར་བྱས་ནས་ཆ་ཕྲ་
བའི་ལོག་པར་ཞུགས་ཚུལ། བདེན་བཞིའི་དེ་ཉིད་མངོན་སུམ་དུ་མ་མཐོང་བར་དུ། བཅུ་
བོ་དེས་སྡུག་ཀུན་གཉིས་སྐྱེད་པའི་རྒྱུ་དང༌། གཉིས་པོ་དེས་ཀྱང་བཅུ་བོ་དེའི་རྒྱུ་དང་གཞི་
བྱེད་པ་དང༌། འགོག་ལམ་ལ་གཡང་སར་བལྟས་ནས་སྐྲག་པ་སྐྱེད་པས་བཞག་པས་ཐལ་
རང་ལུགས་ལ་བདེན་བཞིའི་མཐོང་སྤང་ཡིན་ཁྱབ་མཉམ་ཡིན་ནོ། །དེ་ལས་འཇིག་མཐར་
ལོག་ལྟ་གསུམ་དང་མ་རིག་པ་ཐེ་ཚོམ་ལྔས། བདེན་པའི་རྣམ་པ་མི་རྟག་པ་དང་བདག་མེད་
སོགས་ཀྱི་ལོག་ཕྱོགས་འཛིན་པས་དངོས་སུ་དང་། མཆོག་འཛིན་གཉིས་དང་འདོད་ཆགས་
ང་རྒྱལ་བཞིས། དངོས་སུ་ལོག་ཞུགས་རྣམས་ལ་དམིགས་ནས་མཆོག་སོགས་སུ་འཛིན་པས་
བརྒྱུད་ནས་དང་། ཁོང་ཁྲོ་རང་གི་ལྟ་བ་སོགས་དང་མི་མཐུན་པར་མནར་སེམས་པས་དབང་
གི་ལོག་ཞུགས་གསུམ་དུ་བྱས་སོ། །དེ་ཡང་བརྒྱ་དང་བཅུ་གཉིས་མདོ་སྡེ་བ་ཡན་དང་། གྱ་
བརྒྱད་བྱེ་སྨྲའི་ལུགས་སོ། །སྒོམ་སྤང་ཉོན་སྒྲིབ་ལ། མདོ་སྡེ་བ་ཡན་ཆད་ཀྱིས་འཇིག་མཐར་
གཉིས་ཁྲོ་ཆགས་ང་རྒྱལ་མ་རིག་པ་སྟེ་འདོད་པ་ན་དྲུག གོང་མ་གཉིས་ན་ཁོང་ཁྲོ་དོར་བའི་
ལྔ་སྟེ་སྒོམ་སྤང་ལྷན་སྐྱེས་བཅུ་དྲུག སས་ཕྱེ་ན་བསམ་གཏན་གཟུགས་མེད་བཞི་བཞིས་ལྔ་
ལྔ་སྟེ་ཞེ་དྲུག དེ་ཆུང་འབྲིང་ཆེ་གསུམ་གྱིས་ཕྱེ་བས་བཞི་བརྒྱ་བཅུ་བཞིའོ། །མཛོད་ལས།
བཞི་ནི་སྒོམ་པའི་སྤང་བྱ་ཡིན། །ཞེས་པ་ལྟར་བྱེ་སྨྲས་ལྟ་མིན་བཞི་དང་། སས་ཉེར་བརྒྱད།
ཆེ་འབྲིང་གིས་ཉིས་བརྒྱ་དང་གཉིས་ཡོད་དོ། །དེ་ལྟར་ཕྱེ་བའི་རྒྱུ་མཚན་ནི། མཐོང་སྤོང་
ནི་གྲུབ་མཐའ་ངན་པས་ཀུན་བཏགས་པའི་ཆ་ཡིན་པས་བདེན་པ་མངོན་སུམ་དུ་མཐོང་ཙམ་
གྱིས་སྤོང་བས་བདེན་པ་ལ་ལོག་ཞུགས་དང་མཐོང་སྤང་ཞེས་བྱ་ལ། སྒོམ་སྤང་ནི་གྲུབ་མཐས་
བློས་སྒྱུར་བ་ལ་མ་ལྟོས་པར་ཐོག་མེད་ནས་གོམས་སྟོབས་ཀྱིས་ལྷན་སྐྱེས་སུ་བྱུང་བས། གཉེན་
པོ་ཆུང་འབྲིང་ཆེ་གསུམ་གོམས་སྟོབས་ཀྱིས་སྤོང་དགོས་པས། ས་དང་ཆེ་འབྲིང་གིས་བཞག་

འགྲེལ་མཆན་སྐབས་དང་པོ། 387 རྣམ་མཁྱེན།
ཅིང་སྒོམ་སྤང་ཞེས་གསུངས་སོ། །མཐོང་སྤང་སྤོང་ཚུལ་བསྡུ་བ་དང་མཛོད་དུ་ཆོས་བཟོད་
བཞིའི་འདོད་པའི་མཐོང་སྤང་བཞི་དང༌། རྗེས་བཟོད་བཞིས་གོང་མའི་མཐོང་སྤང་བཞི་རིམ་
གྱིས་སྤང་བར་བཤད་ཀྱང༌། མཛོད་ཀྱི་བྱེ་སྨྲའི་ལུགས་ཡིན་ལ། བསྡུ་བའི་དེ་གསེར་ཕྲེང་
ལས། བསྡུ་བར་ཁམས་གོང་འོག་གི་མཐོང་སྤང་གི་གཉེན་པོ་ཐ་དད་པར་བཤད་པ་ནི། སྔར་
ཁམས་གོང་འོག་གི་བདེན་པ་སོ་སོར་གཏན་ལ་དབབ་པའམ་ཡང་ན་གོང་འོག་གི་སྤང་བྱ་སྤོང་
བའི་བྱེད་ལས་ཀྱི་སྒོ་ནས་ཆོས་ཤེས་དང་རྗེས་ཤེས་ཕྱོགས་མཐུན་དུ་བཤད་དོ། །ཞེས་པ་ལྟར་
གོང་འོག་གི་བདེན་བཞིའི་དབང་གིས་མིང་ཐ་དད་པར་བཏགས་པ་ཙམ་མོ། །བོད་འགའ་
ཞིག་གིས་ཐེག་ཆེན་གྱི་སྐབས་སུ་མཐོང་སྤང་གི་གྲངས་ཀུན་བཏུས་ལྟར་དང༌། སྤོང་ཚུལ་
མཛོད་ལྟར་བྱས་པ་དང་ཨ་བྷྱས་ཐུབ་དགོངས་སུ། ལེའུ་གསུམ་པར་དེ་བཞིན་དུ་བཤད་ཀྱང་།
ལེའུ་གཉིས་པར་གྲངས་ཡང་མཛོད་ལྟར་བྱས་ནས། བཅུ་དྲུག་པ་སྒོམ་ལམ་དུ་བཤད་པ་ནི།
ཀུན་བཏུས་ཀྱི་སྤོང་ཚུལ་མ་མཁྱེན་པས་དོར་བར་གསུངས་ལ། ཀུན་བཏུས་ལུགས་གསེར་
ཕྲེང་གི་ལམ་ཤེས་སྐབས་སུ་ཆོས་བཟོད་བཞི་བར་ཆད་མེད་ལམ་དུ་བྱས་ནས་རིམ་བཞིན་ཁམས་
གསུམ་གྱི་བདེན་བཞིའི་མཐོང་སྤང་གི་གཉེན་པོར་སྦྱར་ལ། ཐུབ་དགོངས་ཀྱི་ལོག་བཤད་
འགའ་ཞིག་དགག་པ་སྔར་གྱི་དེའོ། །དེ་སེམས་ཙམ་པའི་ལུགས་ཡིན་ལ། ཐལ་རང་གཉིས་
བཟོད་པ་བརྒྱད་ལྡོག་ཆས་ཕྱེ་སྟེ། བརྒྱ་རྩ་བཅུ་གཉིས་གཅིག་ཆར་སྤོང་ངོ༌། །རོལ་མཚོར།
སྤང་བྱ་རིམ་གྱིས་པས་སྤང་ཚུལ་མཛོད་ལྟར་བྱས་ནས་བཟོད་ཤེས་བཅུ་དྲུག་རིམ་ཆར་སྐྱེ་
བར་བཤད་པས། དེས་བདེན་བཞི་རིམ་ཆར་དུ་མངོན་སུམ་དུ་རྟོགས་པར་འདོད་དམ་དཔྱད།
བུ་ཉས་ཀུན་བཏུས་ལྟར་ཐལ་རང་ཡང་འདོད་པར་བཤད་དོ། །སྒོམ་སྤང་སྤོང་ཚུལ་ཆོས་
མངོན་པའི་མདོ་ལས། འཇིག་རྟེན་པ་དང་འཇིག་རྟེན་ལས་འདས་པའི་སྒོམ་ལམ་གྱི་སྤང་
བྱ་སྤང་ཚུལ་གཉིས་དང༌། ཕྱི་མ་ལ་ཉན་ཐོས་ཀྱི་ཁམས་དང་ས་སོ་སོར་མ་ཕྱེ་བར་བསྡོམ་
ནས་བདག་མེད་དུ་བསྒོམ་པས་ཁམས་གསུམ་གྱི་ཉོན་མོངས་གཅིག་ཆར་སྤང་ཚུལ་དང་།

འགྲེལ་མཆན་སྐབས་དང་པོ། 388 རྣམ་མཁྱེན།
ཁམས་དང་ས་སོ་སོར་ཕྱེ་ནས་རིམ་ཅན་དུ་བསྒོམ་པས་རིམ་གྱིས་སྤང་ཚུལ་གཉིས་གསུངས་
ནའང་། ཐེག་ཆེན་ལ་གསལ་ཁ་མེད་ལ། ཀུན་བཏུས་ལས། ཡིད་ལ་བྱེད་པ་ཇི་འདྲ་བས་
སྤོང་ཞེ་ན། འདྲེས་པ་ལ་དམིགས་པས་སྤོང་སྟེ། ཆོས་བདག་མེད་པ་ཞེས་བྱའོ། །ཞེས་
ཆོས་ཐམས་ཅད་བདག་མེད་དུ་བསྡོམས་ནས་དམིགས་པས་སྤོང་བར་བཤད་པས་འཇིག་རྟེན་
པའི་ལམ་གྱིས་སྤོང་བ་བཏགས་པ་བར་བསྟན་ནོ། །མཛོད་ལས། ལྷག་སྐྱེས་མཐོང་དང་
སྒོམ་གཉིས་ཀྱིས། །ཞེས་སྲིད་རྩེ་མན་གྱི་མཐོང་སྤང་ཡང་འཇིག་རྟེན་པའི་ལམ་གྱིས་སྤོང་
བར་བཤད་པ་བྱེ་སྨྲས་སྒྲོ་བཏགས་ཡིན་པས་མཛོད་འགྲེལ་ལས་བཀག་གོ །ཞི་རགས་ཀྱི་རྣམ་
ཅན་ནི་སྲིད་པ་ལ་ཡོན་ཏན་དུ་ལྟ་ཞིང་རེ་ཞིག་བདག་མེད་སྟོན་མི་རུང་བའི་ཕྱི་ནང་གི་གང་
ཟག་འགའ་ཞིག་སྲེད་པ་ལ་ཆགས་པ་རགས་པ་མངོན་གྱུར་བ་བཟློག་ཕྱིར་ཡིན་གྱི། འདོད་
སྲེད་མངོན་གྱུར་བ་ཙམ་ཡང་འགོག་མི་ནུས་ཏེ། དེས་བདག་འཛིན་ཀྱི་ཆགས་པ་སོགས་ལ་
མི་གནོད་པའི་ཕྱིར་རོ། །དེས་ན་རྣམ་འགྲེལ་ལས། སྟོང་ཉིད་ལྟ་དང་དེ་འགལ་ཕྱིར། །ཞེས་
སོགས་ལྟར་ཉོན་མོངས་མངོན་གྱུར་བདག་མེད་རྟོགས་པའི་སྦྱོར་ལམ་གྱིས་སྤོང་ཞིང་བག་
ལ་ཉལ་བདག་མེད་མངོན་སུམ་དུ་རྟོགས་པས་སྤོང་དགོས་སོ། །དགེ་འདུན་ཉི་ཤུ་དང་བསམ་
གཟུགས་སྐབས་བཤད་པ་རགས་པར་ཆགས་བྲལ་བྱས་ཚུལ་ཡིན་པས་མི་འགལ་ལོ། །ཐུབ་
དགོངས་སུ་ས་དང་པོ་དགུའི་སྒྲུབ་པ་སྒོམ་ལམ་དགུས་འདོད་ཉོན་དགུ་དང༌། ས་བཅུ་པའི་
ཁྱད་པར་ལམ་གྱི་རྣམ་དག་སྒོམ་ལམ་སེམས་བསྐྱེད་བདུན་ཅུས་བསམ་གཏན་དང་པོ་ནས་
སྲིད་ཉོན་བདུན་པའི་བར་དང་། སྲིད་ཉོན་བརྒྱད་པ་རྒྱུན་མཐའ་དང༌། དགུ་བ་སངས་རྒྱས་
སའི་བར་རིམ་ཅན་ཁོ་ནར་སྤོང་བ་ཉི་སྣང་གི་དགོངས་པར་བཤད་པ། རྔོག་ལོའི་ཊཱིཀ་ཆུང་
ལས། ཉན་ཐོས་ཀྱི་ཚུལ་དང་བསྟུན་ནས་དེ་བརྗོད་པ་ཙམ་ཡིན་གྱི་སྒྲ་ཇི་བཞིན་པ་མིན་ཏེ།
ཉོན་མོངས་པའི་སྒྲིབ་པ་སྤང་བྱར་འདོད་ན་ནི་སྲིད་པའི་རྩེ་མོའི་ཉོན་མོངས་པ་བརྒྱད་པ་སྤངས་
པ་སྐྱེ་བ་གཅིག་ཐོགས་པར་བཤད་པ་མི་འཐད་པར་འགྱུར་བའི་ཕྱིར། ཞེས་སོགས་བྱང་སེམས་

འགྲེལ་མཆན་སྐབས་དང་པོ། 389 རྣམ་མཁྱེན།
ལ་རྒྱུན་ཞུགས་སོགས་བཞག་པ་རྟོགས་པ་སོགས་ཀྱིས་ཆོས་མཐུན་པའི་རྒྱུ་མཚན་རེ་ཡོད་པས་
དེ་དང་བསྟུན་ཙམ་ལས་ཇི་བཞིན་དུ་སྦྱར་མི་རུང་སྟེ། ཉོན་སྒྲིབ་ལ་བྱས་ན་སྲིད་ཉོན་བརྒྱད་
པ་ཙམ་སྤངས་པ་སྐྱེ་བ་གཅིག་ཐོགས་པར་མི་འཐད་པར་འགྱུར་ལ། ཤེས་སྒྲིབ་ཡིན་ན་མཐོང་
ལམ་སྔོན་དུ་འཇིག་རྟེན་པའི་ལམ་གྱིས་སྤང་བར་བཤད་པ་མི་འཐད་པའི་ཕྱིར། འདས་ལམ་
གྱིས་ས་དགུ་བའི་སྤང་བྱ་རིམ་གྱིས་ཟེར་ན་མི་འཐད་དེ། སྲིད་རྩེའི་དགུ་བ་སངས་རྒྱས་དང་
བརྒྱད་པ་མན་སྤངས་པ་ས་བཅུ་བར་སྦྱར་བ་མི་འཐད་པའི་ཕྱིར། ཤེས་སྒྲིབ་ལ་བྱེད་ན་འདོད་
པའི་དགུ་བ་སྤངས་པའི་ཕྱིར་མི་འོང་བར་མི་རིགས་ཏེ། ས་དགུ་བའི་ཤེས་སྒྲིབ་གཅིག་ཆར་
སྤངས་པའི་ཕྱིར། ཞེས་བཀག་པའི་རྗེས་སུ་འབྲང་ནས་གོང་མའི་ཉོན་སྒྲིབ་ས་བཅུ་བར་སྤངས་
པ་དང་། དགེ་འདུན་ཉི་ཤུའི་སྐབས་སྲིད་རྩེ་མན་གྱི་ཉོན་མོངས་མཐོང་ལམ་གྱི་སྔོན་དུ་སྤངས་
པ་ཉི་སྣང་གི་དགོངས་པ་ནང་འགལ་བ་སོགས་ནང་འགལ་མང་པོ་བཞེད་པ་ངོ་མཚར་ཞེས་
བཀག་ནས། རང་ལུགས་ལ་ཁམས་གསུམ་གྱི་སྒྲིབ་གཉིས་རེ་རེ་དགུ་ཚན་དགུར་བྱས་ནས་
ཐོག་མཐའ་གཉིས་ལ་ཕྲ་རགས་གཉིས་བྱས་ཏེ་ས་བཅུ་གཅིག་གིས་སྤོང་བར་བཤད་དོ། །གསེར་
ཕྲེང་དུ་ཀུན་བཏུས་ལས། གནས་ངན་ལེན་གྱི་རྣམ་པ་གང་གི་གཉེན་པོའི་རྣམ་པ་དེ་འབྱུང་
བ་དང་གནས་ངན་ལེན་གྱི་རྣམ་པ་དེ་འགག་པ་ནི་མཉམ་པས་མཉམ་པ། ཞེས་པའི་དོན་གཉེན་
པོ་རྣམ་གྲོལ་ལམ་སྐྱེ་བ་དང་སྤང་བྱ་འགག་པ་མཉམ་པ་ལ་སྦྱར་ནས། སྤོང་བའི་དོན་བར་
ཆད་མེད་ལམ་གྱིས་སྤང་བྱའི་རིགས་འདྲ་ཕྱི་མ་སྐྱེད་པ་འགོག་པ་དང༌། སྤངས་པའི་དོན་
རྣམ་གྲོལ་ལམ་གྱིས་སྤང་བྱའི་སྣོད་མ་ཡིན་པར་བྱས་པ་ལ་བྱེད། མཛོད་དང་ཀུན་བཏུས་
མཐུན་པར་བྱས་ནས། མཛོད་ཀྱི་དོན་སྤང་གཉེན་འགག་པ་དུས་མཉམ་པའི་དོན་མིན་གྱི་
མི་སློབ་ལམ་སྐྱེ་བ་ལ་མངོན་དུ་ཕྱོགས་པ་དང་སྤང་བྱ་འགག་པ་ལ་མངོན་དུ་ཕྱོགས་པ་མཉམ་
པའི་དོན་ཡིན་ལ། གཉེན་པོ་སྐྱེ་བ་དང་སྤང་བྱ་འགག་པ་དུས་མཉམ་ན་རྒྱུན་མཐར་སྒྲིབ་
པ་མ་ལུས་པ་སྤངས་པར་ཐལ་བ་སོགས་མང་པོས་བསྒྲུབ་པ་ནི་སྔ་མ་རྣམས་ཀྱི་བཤད་པ་བཀོད་

འགྲེལ་མཆན་སྐབས་དང་པོ། 390 རྣམ་མཁྱེན།
ཙམ་ཡིན་གྱི། རང་ལུགས་མིན་པ་སྔར་རིགས་ཀྱི་སྐབས་སུ་བཤད་ཟིན་ཏོ། །ས་བཅུར་
ཕར་ཕྱིན་ལྷག་པར་སྤྱོད་པའི་རྨི་ལམ་གྱི་རྟགས་གསེར་འོད་སོགས་ལས་གསུངས་པ་གསེར་
ཕྲེང་དུ་གསལ། ས་དྲུག་པར་རྫིང་སངས་རྒྱས་ཀྱི་བསྟན་པ། ཐེམ་སྐས་བཞི་གྲུབ་མཐའ་
བཞི། གསེར་གྱི་ཕྱེ་མ་རིགས། དྭངས་པས་རང་བཞིན་རྣམ་དག རྙོག་མེད་གློ་བུར་རྣམ་
དག །ཡན་ལག་བརྒྱད་ལྡན་གྱི་ཆུ་འཕགས་ལམ་ཡན་ལག་བརྒྱད། མེ་ཏོག་གསུམ་ཉན་
རང་དང་བྱང་སེམས་གསུམ་ལ་སྦྱར་བ་ནི། ཤེས་རབ་ཀྱི་ཕར་ཕྱིན་གཙོ་བོ་ཡིན་པས་ཡིན་
སྙམ། འཕོ་ཚུལ་ས་སོ་སོའི་ཡོངས་སྦྱོང་གི་ཆོས་རྫོགས་པ་ན་གོང་མར་འཕོས་པ་ཡིན། འདིས་
རྫོགས་ཞེས་པ་རྫོགས་ཚར་བའི་དོན་ཡིན་པས། ས་དང་པོའི་ཡོངས་སྦྱོང་རྫོགས་པར་ཐོབ་
པའི་ས་དང་པོ་བ་ཡོད་པར་བསོད་གྲགས་པས་གསུངས་པ་ལེགས། འདི་དང་གསེར་ཕྲེང་
ལས། ས་སྔ་མ་ན་ཡོད་པའི་སྤང་བྱ་རྣམས་ས་ཕྱི་མ་རྣམས་མ་སྐྱེས་པ་ན་རྒྱུན་དུ་འཇུག་པས།
ཞེས་སོགས་ལ་བརྟེན་ནས། རྗེ་བཙུན་པ་སོགས་ཀྱིས་ས་དང་པོའི་སྤང་བྱ་སྤངས་པས་གཉིས་
པ་ཐོབ་པ་དུས་མཉམ་པས་སྒྲིབ་གཉིས་ཆེན་པོའི་ཆེན་པོ་རགས་པའི་དངོས་གཉེན་སྒོམ་ལམ་
བར་ཆད་མེད་ལམ་ས་དང་པོ་དང༌། དེའི་རྣམ་གྲོལ་ལམ་གྱི་ཚེ་ས་གཉིས་པ་ཐོབ་པར་བཤད་
ཀྱང་། སྒོ་མང་ཡིག་ཆར་མཐོང་སྤང་དང་བྲལ་བ་ན་ས་དང་པོ་ཐོབ་པར་བཞག་གི་སྤངས་
མི་དགོས་པ་ལྟར་སྒྲིབ་གཉིས་ཆེན་པོའི་ཆེན་པོ་ཕྲ་མོའི་དངོས་གཉེན་སྐྱེས་ཚེ་ས་གཉིས་པ་ཐོབ་
པ་ཡིན་པས། ས་གཉིས་པ་སོགས་ལ་སྒྲིབ་པའི་དྲི་མ་དང་བྲལ་བས་དེ་ཐོབ་པ་དུས་མཉམ་
ལ༑ ཡོངས་སྦྱོང་གཙོ་བོ་ཐབས་ཀྱི་ཆ་ཡིན་པས་དེ་རྫོགས་ཚར་ཚེ་གོང་མར་འཕོ་བ་ཡིན་
ཟེར་རོ། །འོ་ན་སྒོམ་སྤང་གི་ཀུན་རྨོངས་དང་པོ་གཉིས་ས་དང་པོ་ལ་སྒྲིབ་པ་མིན་ནམ་ཞེ་
ན༑ དེས་ས་དང་པོའི་སྒོམ་ལམ་ལ་སྒྲིབ་ཀྱང་ས་དང་པོ་ལ་མི་སྒྲིབ་ཟེར་རམ་དཔྱད། གཞན་
རྣམས་ལྟར་ན་ས་དང་པོ་ཐོབ་མ་ཐག་པས་ས་དང་པོ་ལ་སྒྲིབ་པའི་སྒྲིབ་པ་སྤངས་པར་ཐལ་
ལོ༑ ༑སའི་ངེས་ཚིག་ནི། སའི་སྐད་དོད་བྷུ་མི་ལ་ཡི་གེ་བསྣན་པའི་བྷུ་ཏ་འབྱུང་ངོ་། །ཨ་

འགྲེལ་མཆན་སྐབས་དང་པོ། 391 རྣམ་མཁྱེན།
མི་ཏ་དཔག་མེད་སོགས་ལ་འཇུག་པས། མདོ་རྒྱན་ལས། འབྱུང་བོ་དཔག་མེད་འཇིགས་
མེད་ཕྱིར། །དཔག་ཏུ་མེད་པ་དེ་དག་ལ། །ཕྱི་ཕྱིར་གོང་དུ་འགྲོ་ལྡན་ཕྱིར། །དེ་དག་ཉིད་
ནི་སར་འདོད་དོ། །ཞེས་པ་ལྟར་སེམས་ཅད་དཔག་མེད་འཇིགས་པ་མེད་པར་བྱེད་པའམ།
ཡོན་ཏན་དཔག་མེད་ཕྱི་ཕྱིར་གོང་འཕེལ་དུ་འགྲོ་བར་བྱེད་པས་ས་ཞེས་བྱའོ། །
སའི་ཚོགས་བྱེ་བྲག་ཏུ་བཤད་པ་ལས་ཡན་ལག་གི་དོན།
གཉིས་པ་ཡན་ལག་གི་དོན་ལ་གཉིས། སྤྱིའི་མཚམས་སྦྱར་བ་དང་སོ་སོའི་རང་བཞིན་
ནོ༑ ༑དང་པོ་ནི་བྱང་སེམས་ཀྱི་སའི་ཚོགས་སྟོན་པ་ལ་༼ཁ༽དགོས་པ་ཡོད་དེ་རྒྱུའི་ས་དང་
པོ་དགུ་བོ་གང་གི་སྐྱོན་ཟད་པ་དང་ཡོན་ཏན་རྫོགས་པའི་སྒོ་ནས་ཡོངས་སུ་སྦྱོང་བར་འགྱུར་
བའི་ཆོས་གང་དག་ཡིན་པ་དང་འབྲས་བུའི་སའི་མཚན་ཉིད་དེ་དག་བསྟན་པའི་ཕྱིར་དུའོ།།
༼ཀ༽རྗོད་བྱེད་བར་》སྐབས་ཀྱི་ཚིགས་སུ་བཅད་པ་ཉི་ཤུ་རྩ་གསུམ་གསུངས་པ་ལ། ༼ག༽
མདོའི་འབྲེལ་ནི་ཅི་ཙམ་གྱིས་ཐེག་ཆེན་ལ་ཞུགས་ཞེས་འཇུག་སྒྲུབ་ལས་འཕྲོས་པའི་དྲི་བ་གཉིས་
པའི་ལན་དུ་བྱུང་ལ། རྒྱན་ལྟར་ན་ས་བཅུ་དང༌། ཞེས་པའི་ཚོགས་སྒྲུབ་ལས་འཕྲོས་སོ།།
གཉིས་པ་ལ་གཉིས། རྒྱུའི་ས་དགུ་དང༌། འབྲས་བུའི་ས་བཅུ་བའོ། །དང་པོ་ལ་དགུའི་
དང་པོ་ས་དང་པོ་ལ། རྩ་བ་དང༌། འགྲེལ་བའོ། །དང་པོ་ནི། གསེར་ཕྲེང་ལས་མདོར་
བསྟན། རྒྱས་བཤད། སྦྱོང་བའི་ཚུལ་གསུམ་བྱས་པའི་དང་པོ་ནི། ས་དེ་ཐོབ་ཟིན་ཁྱད་
པར་དུ་བྱེད་པའི་ཡོངས་སུ་སྦྱོང་བ་རྣམ་བཅུ་ཡིས། །ཐོབ་བྱའམ་རྫོགས་བྱ་ས་ནི་དང་
པོ་འཐོབ་པ་སྟེ་རྫོགས་པར་འགྱུར་ཏེའོ། །གཉིས་པ་ནི། དེ་མི་དམིགས་པའི་ཚུལ་གྱིས་
ལྷག་བསམ་ཡོངས་སུ་སྦྱོང་བ་དང༌། ཡོངས་སུ་སྦྱོང་བ་ཞེས་ཐམས་ཅད་ཀྱི་མཐར་སྦྱར་
རོ༑ ༑མཚན་མ་མི་དམིགས་པའི་ཕྱིརཕན་པའི་དངོས་ཉིད་དང་། སེམས་ཅན་མི་དམིགས་
པའི་ཕྱིར་སེམས་ཅན་རྣམས་ལ་སེམས་མཉམ་པ་ཉིད་དང་། འདི་གསུམ་བསམ་པའི་དབང་

འགྲེལ་མཆན་སྐབས་དང་པོ། 392 རྣམ་མཁྱེན།
དུ་བྱས་པ་དང༌། སྤྱིན་པ་གཏོང་ལེན་མི་དམིགས་པའི་ཕྱིར་གཏོང་བ་ཟང་ཟིང་དང༌། དེས་
རློམ་སེམས་སུ་མི་དམིགས་པའི་ཕྱིར་བཤེས་གཉེན་བརྟེན་པ་དང་། ཆོས་ཐམས་ཅད་མི་
དམིགས་པའི་ཕྱིར་དམ་ཆོས་ཀྱི་དམིགས་པ་འཚོལ་བ་སྟེ་འདི་གཉིས་ཆོས་ཀྱི་སྦྱིན་པ་དང་།
ཁྱིམ་མི་དམིགས་པའི་ཕྱིར་རྟག་ཏུ་ངེས་འབྱུང་སེམས་ཉིད་མི་འཇིགས་པའི་སྦྱིན་པ་དང་།
མཚན་དཔེ་མི་དམིགས་པའི་ཕྱིར་སངས་རྒྱས་སྐུ་འདོད་ཅིང་དགའ་བ་བསྔོ་བ་དང་། ཆོས་
ཀྱི་དབྱེ་བ་མི་དམིགས་པའི་ཕྱིར་ཆོས་སྟོན་པ་ཆོས་སྦྱིན་དང༌། ཚིག་མི་དམིགས་པའི་ཕྱིར་
བདེན་བ་ཡི། །ཚིག་སྨྲ་བ་དང་ནི་བཅུ་བོ་འདིར་སྦྱོང་བྱེད་བྱས་ཀྱང་མདོར་སྦྱང་བྱར་
བྱས་པས་གཉིས་ཀའི་གཞི་མཐུན་པ་ཡིན་པར་འདོད་དོ། །གསུམ་པ་ནི། བཅུ་བོ་འདི་
དག་སྙིང་རྗེ་ཆེན་པོ་དང་བདེན་པའི་རང་བཞིན་མི་དམིགས་པར་རྟོགས་པའི་ཤེས་རབ་ཀྱིས་
ཟིན་པས། ཡོངས་སུ་སྦྱོང་བ་ཡིན་པར་ཤེས་པར་བྱའོ། །འདིའི་མདོར་བསྟན་དང་སྦྱང་
ཚུལ་གཉིས་པོ་འདི་མདོའི་མདོར་བསྟན་གྱི་སྐབས་སུ་ས་དགུ་བོ་རེ་རེ་ལ་སྦྱར་བའི་དོན་བསྡུས་
པས། ཡོངས་སུ་སྦྱོང་བ་རྣམ་བརྒྱད་ཀྱིས། །ས་ནི་གཉིས་པ་ཐོབ་འགྱུར་ཏེ། །ཞེས་སོགས་
དང་། འདི་དག་རང་བཞིན་མི་དམིགས་པས། །ཡོངས་སུ་སྦྱོང་བར་ཤེས་པར་བྱ། །ཞེས་
སྦྱར་དགོས་ཏེ། གསེར་ཕྲེང་ལས། དེ་ལྟར་གྲངས་ཀྱི་སྒོ་ནས་མདོར་བསྟན་པ་འདི་ནི་ས་
ལྷག་མ་རྣམས་ལ་ཡང་རང་རང་གི་སྐབས་སུ་སྦྱར་རིག་པར་བྱ་སྟེ། ཞེས་དང༌། རྐང་བ་
ཕྱི་མ་གཉིས་པོ་འདི་ནི། མདོ་ལས། ཆོས་བཅུ་བོ་རེ་རེ་ལ་མི་དམིགས་པ་སྦྱར་བ་བསྡུས་
ལ་འདི་ས་ལྷག་མ་རྣམས་ལ་ཡང་རིག་པར་བྱ་སྟེ་ཞེས་གསུངས་པའི་ཕྱིར་རོ། །རྣམ་བཤད་
སོགས་ལྟར་ན་སྦྱོང་བྱེད་བཅུ་ཡིས་ས་དང་པོ་ཐོབ་པར་འགྱུར་ཏེ། བཅུ་པོ་འདི་དག་སྙིང་
རྗེ་དང་མི་དམིགས་པར་རྟོགས་པའི་ཤེས་རབ་གཉིས་ཀྱིས་ཟིན་པས་སོ། །ཞེས་རྐང་བ་ཐ་
མ་གཉིས་དང་བོ་གཉིས་ཀྱི་རྟགས་སུ་བྱས་ནས། བཅུ་གང་ཞེ་ན་བསམ་དང༌། ཞེས་སོགས་
འགྲེལ་ཀྱང་ཆོག་གོ །སྦྱོང་བྱ་ས་རྣམས་དང༌། སྦྱོང་བྱེད་ཡོངས་སྦྱོང་གི་ཆོས་རྣམས་དང་།

འགྲེལ་མཆན་སྐབས་དང་པོ། 393 རྣམ་མཁྱེན།
ཡང་ན་ས་རྣམས་སྦྱང་གཞི་དང་ཡོན་སྐྱོན་གཉིས་སྦྱང་བྱར་བྱས་ཏེ། ཡོན་ཏན་སྦྱོང་བ་ནི་
ཁང་བཟང་སྦྱོང་བ་ལྟར་རྫོགས་པར་བྱེད་པ་དང་། སྐྱོན་སྦྱོང་བ་ནི་རིན་པོ་ཆེའི་གཡའ་སེལ་
བ་ལྟར་དང༌། ས་རྣམས་ལ་ཡོངས་སྦྱོང་མང་ཉུང་ཡོད་པ་གདུལ་བྱ་ཉེ་བའི་བསམ་པ་ལ་ལྟོས་
པ་དང་། ས་ཁ་ཅིག་ལ་སྐྱོན་སྤོང་པ་དང་གཉེན་པོ་བསྐྱེད་པ་གཉིས་ཀྱིས་གསུངས་པ་མ་གསུངས་
པ་རྣམས་ལ་མཚོན་པར་གསེར་ཕྲེང་ལས་གསུངས་སོ། །མདོ་ནི། བརྒྱད་སྟོང་བར་རབ་
འབྱོར་གང་ཡང༌། ནས། ཡང་དག་པར་ཞུགས་ནས། ཞེས་སྔར་གྱི་དྲི་བ་ཕྱི་མ་ལྔ་བཀོད་
ནས་དེའི་དང་པོའི་ལན་དུ་ཕར་ཕྱིན་བཅུ་ལྷག་པས་ས་བཅུ་ལ་ཞུགས་པར་བསྟན་པ་ཙམ་ལས་
མེད་དོ། །བར་མར་རབ་འབྱོར་གང་ཡང་ཁྱོད་ཀྱིས། ནས། རྗེས་སུ་མི་མཐོང་ངོ༌། །ཞེས་
པས་ས་འོག་མ་ནས་གོང་མར་འཕོ་ཚུལ་སྤྱིར་བསྟན། དེ་ནས་ས་དགུའི་ཡོངས་སྦྱོང་དང་
ས་བཅུ་བའི་མཚན་ཉིད་མདོར་བསྟན་གྱི་རྒྱས་བཤད་གཉིས་ཀྱིས་གསུངས་ནས། རབ་འབྱོར་
དེ་ལྟར་བྱང་ཆེན་ཐེག་ཆེན་ལ་ཡང་དག་པར་ཞུགས་པར་རིག་པར་བྱའོ། །ཞེས་པ་དོན་བསྡུ་
ཡིན་པས་གསེར་ཕྲེང་དུ་ཉི་སྣང་དང་བུ་ཉ་སོགས་ལྟར་མདོར་བསྟན་སྦྱར་ནས་རྒྱས་བཤད་
འགྲེལ་བའི་སྐབས་འགའ་དྲངས་སོ། །ཉི་སྣང་ལས་བསམ་པ་ལ་སོགས་པ་ཇི་སྐད་བསྟན་
པ་རྣམས་རང་གི་མཚན་ཉིད་བསྟན་པ་ནི་མདོ་ཉིད་ལ་ཡོད་པ་མ་སྨྲས་སོ། །ཞེས་སོགས་ལྟར་
རྣམ་བཤད་དུ་རྒྱས་བཤད་དང་སྦྱར་ལ་མདོར་བསྟན་དང་མ་སྦྱར་བ་གོ་སླ་བ་ལ་དགོངས་
ལ༑ རོལ་མཚོར་སྤྱིར་བསྟན་ས་དང་པོ་དང་དོན་བསྡུ་བཅུ་བ་ལ་སྦྱར་བ་དེ་གཉིས་བཅུ་ག་
ལ་སྦྱོར་དགོས་པ་དང་ལེ་བརྒྱད་མ་ལྟར་ཡིན་ལ། མདོ་རྒྱས་གཉིས་ཀ་དྲངས་པ་རྗེས་ཡབ་
སྲས་གཉིས་དགོངས་པ་གཅིག་དྲིལ་བྱས་པས། འདིར་དེ་ལྟར་བྱས་ན། རབ་འབྱོར་ས་དང་
པོ་ལ་གནས་པའི། ནས། བྱང་ཆེན་ས་དང་པོ་ལ་གནས་པས་བྱ་བ་དག་གོ་ཞེས་པས་གྲངས་
དང་སྦྱོང་ཚུལ་གྱིས་གཞི་མདོར་བསྟན། བཅོམ་ལྡན་འདས་བྱང་ཆེན་པོའི་ལྷག་པའི་བསམ་
པ༑ ནས། ས་དང་པོ་ལ་གནས་པའི་ཡོངས་སུ་སྦྱོང་བ་བཅུའོ། །ཞེས་ཡོངས་སྦྱོང་བཅུའི་

འགྲེལ་མཆན་སྐབས་དང་པོ། 394 རྣམ་མཁྱེན།
དོན་རྒྱས་པར་བཤད་དེ་འོག་མ་རྣམས་ལ་འདྲའོ། །གཉིས་པ་འགྲེལ་བ་ལ། མཚམས་སྦྱར་
དུ་གསུངས་པ་ལ། ཞེས་སྤྱིའི་ཡོངས་སྦྱོང་གསུངས་པའི་ནང་ནས་ས་དང་པོའི་ཡོངས་སྦྱོང་
སྟོན་པ་ཞེས་བྱ་བའི་ཚིགས་བཅད་གསུམ་གྱི་དོན་ནི་འདི་འོག་མ་རྣམས་ལ་འདྲའོ། །གསེར་
ཕྲེང་དུ་ཡོངས་སྦྱོང་སོ་སོའི་ངོ་བོ་དང༌། ཡོངས་སྦྱོང་དུ་འགྱུར་ཚུལ་གཉིས་བྱས་པའི་དང་
པོ་ནི། བུ་ལྟར་དང་པོར་སེམས་བསྐྱེད་པའི་ཚུལ་ཇི་ལྟ་བ་བཞིན་དང༌། ཉ་རྣམ་བཤད་རྟོགས་
སྣང་ལྟར་ན་རྩ་བའི་རིམ་པ་ཇི་ལྟ་བ་བཞིན་བྱང་ཆུབ་ཀྱི་གཞི་དང་དགེ་རྩ་ཐམས་ཅད་ལ་
རང་དོན་གྱི་གྱ་གྱུ་ཉན་རང་གི་ཡིད་བྱེད་མེད་པའི་བསམ་པ་དང་། རྣམ་བཤད་ལས། གྱ་
གྱུ་མེད་པའི་བསམ་པས་དེའི་ཆོས་འཛིན་པར་སྤྲོ་བའི་ས་དང་པོའི་རྒྱུད་ཀྱི་ཡོན་ཏན་དེ་ཆོས་
ཅན། ས་དང་པོའི་ཡོངས་སྦྱོང་ཡིན་ཏེ། དེའི་མི་མཐུན་ཕྱོགས་འཇོམས་ཤིང་ཡོན་ཏན་
རྫོགས་པར་བྱེད་པའི་ས་དང་པོ་བའི་རྒྱུད་ཀྱི་ཡོན་ཏན་ཡིན་པའི་ཕྱིར། དེ་བཞིན་དུ་ལྷག་མ་
རྣམས་ལ་ཡང་སྦྱར་བར་བྱའོ། །ཞེས་གསུངས་ལ། སེམས་ཅན་གཞི་ལ་བཞག་པ་གསེར་
ཕྲེང་དུ་ནོར་གསུངས་པ་དེ་ཙམ་ལ་བྱས་ན་ནོར་བའོ། །རང་དང་གཞན་གྱི་དགོས་པའི་
དོན་ལ་ཕན་པའི་རྣམ་མཁྱེན་གྱི་ཆེད་དུ་དམ་པའི་ཆོས་འཛིན་པ་ཉིད་དང་། སེམས་ཅན་
ཐམས་ཅད་ལ་ཚད་མེད་བཞིའི་སེམས་གཅིག་པ་ཉིད་ཀྱིས་གཞན་དོན་གྱི་བསམ་པ་སྔ་མའི་
རྒྱུ་དང༌། ལུས་ལོངས་སྦྱོད་དགེ་རྩ་སོགས་བདོག་པ་ཐམས་ཅད་ལ་སེར་སྣ་མེད་པར་ཡོངས་
སུ་གཏོང་བ་དང༌། ལམ་གྱི་རྩ་བ་ཐེག་ཆེན་གྱི་དགེ་བའི་བཤེས་གཉེན་མཉེས་པ་གསུམ་
གྱིས་མགུ་བར་བྱེད་པ་དང༌། རྣམ་མཁྱེན་ཡིད་བྱེད་ཀྱིས་ཐེག་པ་གསུམ་དུ་གཏོགས་
པའི་དམ་པའི་ཆོས་ཀྱི་དམིགས་པ་ཚོལ་བར་འདོད་པས་ཉན་རང་གི་སར་མི་ལྟུང་བ་དང་།
ཁྱིམ་ན་གནས་པའི་ཉེས་དམིགས་མཐོང་ནས་དེ་ལ་མངོན་པར་མི་དགའ་ཤིང་ཚེ་རབས་
ཐམས་ཅད་དུ་རབ་ཏུ་འབྱུང་བ་ལ་བར་ཆད་མེད་པ་དང་། བླ་ན་མེད་པའི་སངས་རྒྱས་
ཀྱི་སྐུ་སྒྲུབ་པར་འདོད་ཀྱང་དེ་མཐོང་ནས་མི་འབྲལ་བར་ཡིད་ལ་བྱེད་པ་དང་། ཐོག་མཐའ་

རྣམ་མཁྱེན།འགྲེལ་མཆན་སྐབས་དང་པོ། 395
བར་གསུམ་དུ་དགེ་བའི་གསུང་རབ་ཡན་ལག་བཅུ་གཉིས་ཀྱི་དམ་པའི་ཆོས་རབ་ཏུ་སྟོན་
ཐོབ་མཐའ་བར་གསུམ། ཐོགས་མེད་ཀྱིས་ཐོས་བསམ་སྒོམ་གསུམ་གྱི་ཤེས་རབ་
པ་དང་།
སྒྲུབ་པ་དང་། དབྱིག་གཉེན་གྱིས་སོ་ཐར་བསམ་གཏན་ཟག་མེད་སྡོམ་པ་གསུམ་དང་། ཏིང་
རྒྱལ་འགྲེལ་བར་ཐེག་པ་གསུམ་མཐར་སངས་རྒྱས་ཐོབ་པ་དང་། ཁ་ཅིག་མདོའི་གླེང་གཞི།
མདོ་དངོས། མཐུན་འགྱུར་ཡི་རང་གསུམ་དང༌། དགེ་ལྷས་མཆོད་བརྗོད། བསྟན་བཅོས་
དངོས། བསྔོ་བ་གསུམ་ལ་བཤད་ཅེས་ཉ་ཊཱིཀ་གསུངས་སོ། །དམ་བཅས་པ་ལྟར་གཞན་
མི་སླུ་བའི་བདེན་པར་སྨྲ་བ་ཉིད་ཅེས་བྱ་བའོ། །གཉིས་པ་ནི། སྔར་བསྟན་པ་དེ་ལྟ་བུའི་
ཐབས་ཆའི་མཚན་ཉིད་ཀྱི་ཆོས་བཅུས་༼ ཁ༽དེས་ས་དང་པོའི་ཡོན་ཏན་མ་ལུས་པ་རྣམ་
པ་ཐམས་ཅད་དུ་སྟེ་རྫོགས་པར་བསྐྱེད་པར་བྱ་བ་ཡིན་པའི་ཕྱིར།ཇི་ལྟར་སྦྱོང་ན་ཡོངས་
སུ་སྦྱོང་བའི་རྒྱུའམ་རྫོགས་པར་བྱེད་པའི་ཁྱད་པར་བཅུ་པོ་དེ་བདེན་པའི་ངོ་བོ་ཉིད་མི་
དམིགས་པར་རྟོགས་པའི་ཤེས་རབ་ཀྱི་ཟིན་པས་ཁྱད་པར་དུ་བྱས་པའི་མཚན་ཉིད་ཀྱི་
ཡོངས་སུ་སྦྱོང་བ་དག་ཁོ་ནས་སོ། །༼ཀ༽ས་བཅུའི་དང་པོ་རབ་ཏུ་དགའ་བ་འཐོབ་
པ་ཡིན་ནོའམ་ཡིན་ཏེ། ༼ག༽སའི་སྒྲ་བཤད་ནི། མདོ་རྒྱན་ལས། བྱང་ཆུབ་ལ་ནི་ཉེ་བ་
དང༌། །སེམས་ཅན་དོན་སྒྲུབ་མཐོང་བ་ལ། །རབ་ཏུ་དགའ་བ་སྐྱེ་འགྱུར་ཏེ། །དེ་ཕྱིར་
རབ་དགའ་ཞེས་བརྗོད་དོ། །ཞེས་པ་ལྟར་བྱང་ཆུབ་ལ་ཉེ་བ་དང་སེམས་ཅན་གྱི་དོན་ལྷག་
པར་འགྲུབ་པར་མཐོང་ནས་དགའ་བས་ནའོ། །ས་གཉིས་པ་ལ་གཉིས་ལས། དང་པོ་རྩ་བ་
ནི༑ ཚུལ་ཁྲིམས་དག་པ་དང་། བྱས་པ་ཤེས་ཤིང་དྲིན་དུ་གཟོ་བ་དང༌། བཟོད་པའི་
མཐུ་ལ་གནས་པ་འདི་གཉིས་ཉེས་སྤྱོད་སྡོམ་པ་དང༌། དགེ་བ་ལ་རབ་ཏུ་དགའ་ཞིང་སྤྲོ་
བ་དགེ་བ་སྡུད་པ་དང་། སྙིང་བརྩེ་ཆེན་པོ་མངོན་དུ་བྱ་བ་སེམས་ཅན་དོན་བྱེད་དང་། མཁན་
པོ་སོགས་ལ་བཀུར་སྟི་བླ་མ་ལ་གུས་པའི་ཆོས་ཉན་པ་དང། བརྒྱད་པ་སྦྱིན་ལ་སོགས་
པ་ཕྱིན་དྲུག་ལ་བརྩོན་པའོ། །མདོ་ནི། རབ་འབྱོར་བྱང་ཆེན་པོའི་ས་གཉིས་པ་བས། ནས།

འགྲེལ་མཆན་སྐབས་དང་པོ། 396 རྣམ་མཁྱེན།
ནན་ཏན་བྱ་དགོས་སོ། །ཞེས་དང༌། རབ་འབྱོར་བྱང་ཆེན་ས་གཉིས་པ་ལ་གནས་པའི་ཚུལ་
ཁྲིམས། ནས། ཕར་ཕྱིན་རྣམས་ལ་བརྩོན་ཞིང་ཚོལ་བའོ། །ཞེས་པའོ། །འདིར་བཀུར་སྟི་
བླ་མ་ལ་གུས་པ་གཅིག་ཏུ་བྱས་ཤིང་། མདོར་སྙིང་རྗེ་གོང་དུ་སེམས་ཅན་མི་གཏོང་བ་ཟུར་
དུ་ཡོད་པ་དཔྱད། གཉིས་པ་འགྲེལ་བ་ལ། སྦྱོང་བྱེད་སོ་སོའི་ངོ་བོ་དང་། ཡོངས་སྦྱོང་དུ་
འགྱུར་ཚུལ་གཉིས། དང་པོ་ནི་ཞེས་བྱ་བ་ནི། རང་རྒྱུད་ལ་དགེ་བའི་ཆོས་མཐའ་དག་
སྡུད་པ་དང་། གདུལ་བྱའི་སེམས་ཅན་གྱི་དོན་བྱ་བ་དང༌། ཉེས་སྤྱོད་མཐའ་དག་སྡོམ་
པའི་ཚུལ་ཁྲིམས་གསུམ་དག་པའི་ཉན་རང་གི་ཡིད་བྱེད་སོགས་སྤངས་པ་དང༌། གཞན་
གྱིས་ཕན་པ་ཆུང་ངུ་ཞིག་བྱས་པར་མི་བརྙས་པར་དྲན་པས་ཆུད་མི་གསོན་པ་དང་། གཞན་
གྱིས་ལུས་ཀྱིས་གནོད་པ་བྱས་པ་ལ་སོགས་པས་ངག་གིས་གཤེ་པ་རྣམས་ལ་བཟོད་པ་དང་
དུ་ལེན་པ་སོགས་དང༌། དགེ་བའི་ཆོས་སེམས་ཅན་ཐེག་གསུམ་ལ་འགོད་པ་སོགས་སྒྲུབ་
པ་ལ་འགྱོད་པ་མེད་ཅིང་སྤྲོ་བ་དང་། སེམས་ཅད་གྱི་དོན་དུ་བསྐལ་བར་དམྱལ་བར་གནས་
ཀྱང་མི་སྐྱོ་བར་སྐྱེ་བོ་ཐམས་ཅད་ལ་བྱམས་སྙིང་རྗེ་སྐྱེ་བ་དང༌། མཁན་པོ་ལ་སོགས་
པས་སློབ་དཔོན་དང་སྐྱེ་བོ་གོང་མ་ཐམས་ཅད་ལ་ང་རྒྱལ་མེད་པར་འདུད་པ་དང་། དགེ་
བའི་བཤེས་གཉེན་ལ་སྟོན་པའི་འདུ་ཤེས་གྱིས་དེས་བསྟན་པའི་ཆོས་གསུངས་པ་བཞིན་
དུ་སྒྲུབ་པ་དང་། དེ་ཡང་སེམས་ཅན་གྱི་དོན་དུ་སྦྱིན་པ་ལ་སོགས་པའི་ཕ་རོལ་ཏུ་ཕྱིན་
པ་དྲུག་སྒྲུབ་པ་ལ་སྤྲོ་བ་ཞེས་བྱ་བའོ། །གཉིས་པ་ནི་ཚུལ་ཁྲིམས་དང་དེ་དག་བྱེད་ཀྱི་ཡན་
ལག་དེ་ལྟ་བུའི་ཡོངས་སུ་སྦྱོང་བ་སྔ་མས་དང་པོར་བསྟན་པ་བཞིན་ཡོངས་སུ་སྦྱང་བ་
བྱས་པའི་ཁྱད་པར་རྣམ་པ་བརྒྱད་ཀྱིས་ས་གཉིས་པ་དྲི་མ་མེད་པ་འཐོབ་པ་ཡིན་ནོའམ་
ཡིན་ཏེ། རྣམ་པ་ཐམས་ཅད་དུ་ཞེས་སོགས་ས་དང་པོར་གསུངས་པ་ཐམས་ཅད་ལ་སྦྱར་
རོ༑ ༑སྒྲ་བཤད་ནི། མདོ་རྒྱན་ལས། འཆལ་ཚུལ་རྩོལ་བའི་དྲི་བྲལ་ཕྱིར། །དྲི་མ་མེད་
པའི་ས་ཞེས་བྱ། །ཞེས་པ་ལྟར་འཆལ་ཚུལ་སོགས་ཀྱི་དྲི་མ་མེད་པའོ། །གསུམ་པ་ལ་གཉིས་

འགྲེལ་མཆན་སྐབས་དང་པོ། 397 རྣམ་མཁྱེན།
ལས། དང་པོ་རྩ་བ་ནི། ཐོས་པས་མི་ངོམས་ཤིང་ཡི་གེ་ལ་མ་ཞེན་ལ་དེས་མི་རློམ་པ་ཉིད་
དང་ནི། ཟང་ཟིང་མེད་པར་ཆོས་སྦྱིན་ཀྱང་དེས་མི་རློམ་པ་ཆོས་ལ་ངེས་སེམས་དང་།
སངས་རྒྱས་ཞིང་དག་པའི་དགེ་རྩ་ཀུན་སྦྱོང་ཞིང་དེས་མི་རློམ་པ་སྡུག་བསྔལ་དང་ལེན་དང༌།།
འཁོར་བའི་སྡུག་བསྔལ་དཔག་ཏུ་མེད་པས་ཡོངས་སུ་མི་སྐྱོ་ཞིང་དེས་མི་རློམ་པ་ཅི་མི་སྙམ་
པའི་བཟོད་པ་དང༌། ངོ་ཚ་ཁྲེལ་ཡོད་ལ་གནས་ཤིང་དེས་མི་རློམ་པ་ཅེས་བྱ་བ། །རློམ་
མེད་ཀྱི་བདག་ཉིད་ཅན་དེ་རྣམ་པ་ལྔའོ། མདོ་ནི། རབ་འབྱོར་གཞན་ཡང༌། ནས། ས་
གསུམ་ལ་གནས་པས་གནས་པར་བྱ་བ་དག་གོ །ཞེས་དང༌། དེ་ལ་བྱང་ཆེན་པོ་མང་དུ་
ཐོས་པས། ནས། ཁྲེལ་ཡོད་པ་ལ་གནས་པའོ། །ཞེས་པའོ། །གཉིས་པ་འགྲེལ་བ་ལ་གཉིས་
ལས། དང་པོ་སྦྱོང་བྱེད་ཀྱི་ངོ་བོ་ནི། ཞེས་བྱ་བ་ནི། ཕྱོགས་བཅུའི་སངས་རྒྱས་ཐམས་
ཅད་ལས་དམ་པའི་ཆོས་མཉན་པས་ངོམས་མི་ཤེས་པ་སྟེ་ཆོག་ཤེས་མེད་པ་དང་། ཡོན་
འབུལ་སོགས་ཀྱི་རྙེད་པ་དང་ལ་སོགས་པས་གདན་སྟོབས་པ་སོགས་ཀྱི་བཀུར་སྟི་ལ་མི་ལྟ་
བའི་སེམས་ཀྱིས་དམ་པའི་ཆོས་རབ་ཏུ་སྟོན་པ་སྟེ་ཐ་ན་འབྲས་བུ་བྱང་ཆུབ་ལ་ཡང་མི་
རེ་བ་དང་། ཞིང་དག་བྱེད་ཀྱི་དགེ་རྩ་རྣམས་ཞིང་དག་པའི་རྒྱུར་མོས་པ་སྟེ་རང་གི་སངས་
རྒྱས་ཀྱི་ཞིང་རྟེན་དང་བརྟེན་པ་ཀུན་ཏུ་སྦྱོང་བ་དང༌། བཟོད་པ་གསུམ་རྫོགས་པས་རང་
གིས་ཕན་བཏགས་པའི་སེམས་ཅན་གྱིས་རང་དང་མི་མཐུན་པའི་ལུས་ཀྱི་རྣམ་འགྱུར་སྟོན་
པ་ལ་སོགས་པས་གནོད་པ་དང་མི་སྙན་པ་བརྗོད་པ་མཐོང་བས་ཡོངས་སུ་མི་སྐྱོ་བ་དང་།
རང་ལ་ལྟོས་ནས་མི་དགེ་བ་དང་དམན་པའི་ཡིད་བྱེད་མི་སྐྱེད་པ་ངོ་ཚ་ཤེས་པ་དང༌། གཞན་
ལ་ལྟོས་ནས་མི་དགེ་བའི་ཆོས་མི་བྱེད་པ་ཁྲེལ་ཡོད་པ་ཞེས་བྱ་བའོ། །གཉིས་པ་ནི་དེ་
ལྟ་བུའི་ཡོངས་སུ་སྦྱོང་བ་རྣམ་པ་ལྔའོ་སྟེ་ལྔས་སྔ་མ་ས་དང་པོར་བསྟན་པ་བཞིན་དུ་བདེན་
པའི་ངོ་བོ་ཉིད་དུ་མི་རྟོག་པའམ་རློམ་སེམས་སུ་མི་རྟོག་པས་ཡོངས་སུ་སྦྱོང་བ་བྱས་པས་
ས་གསུམ་པ་འོད་བྱེད་པ་ཐོབ་ཟིན་རྟོགས་པ་སྟེ་རྫོགས་པར་བྱེད་པ་ཡིན་ནོ། །སྒྲ་དོན་

འགྲེལ་མཚན་སྐབས་དང་པོ། 398 རྣམ་མཁྱེན།
ནི་མདོ་རྒྱན་ལས། ཆོས་ཀྱི་སྣང་བ་ཆེན་པོ་ནི། །བྱེད་པའི་ཕྱིར་ན་འོད་བྱེད་པ། །ཞེས་པ་
ལྟར་སངས་རྒྱས་དཔག་མེད་ལས་ཆོས་ཐོས་པའི་སྣང་བ་ཆེན་པོའི་འོད་བྱེད་པའོ། །བཞི་བ་
ལ་གཉིས་ལས། དང་པོ་རྩ་བ་ནི། ནགས་སོགས་དབེན་པར་གནས་པ་དང༌། འདོད་པ་
ཆུང་བ་དང༌། ཆོག་ཤེས་པ་དང་། ཟུངས་པའི་ཡོན་ཏན་གྱི་ཡང་དག་པར་སྡོམ་པ་བསྟེན་
པ་སྟེ་མི་བཏང་བ་དང༌། བསླབ་པ་ཡོངས་སུ་མི་གཏོང་དང༌། འདོད་པའི་ཡོན་ཏན་
རྣམས་ལ་སྨོད་པ་འདི་དྲུག་བྱ་བ་ངན་ཞེན་གྱི་ལེ་ལོ་འགོག་བྱེད་དངོས་དང་། མྱ་ངན་འདས་
དང་ལྡན་པའི་སེམས་བསྐྱེད་པ་དང༌། རྫས་བདོག་ཀུན་ཡོངས་སུ་གཏོང་བ་གཉིས་བྱ་བ་
ངན་ཞེན་བརྒྱུད་ནས་འགོག་བྱེད་དོ། །དགེ་ཕྱོགས་ལ་སེམས་མི་ཞུམ་པ་སྒྱིད་ལུག་དང་བདག་
ཉིད་བརྙས་པའི་ལེ་ལོ་གཉིས་ཀའི་གཉེན་པོ་དང༌། བདེན་ཞེན་གྱི་ལྟ་བ་མེད་པའོ། །མདོ་
ནི་རབ་འབྱོར་བྱང་ཆེན་པོ་ས་བཞི་བ། ནས། གནས་པར་བྱ་བ་དག་གོ་ཞེས་དང་། དེ་ལ་
བྱང་ཆེན་པོའི་དགོན་པ། ནས། ལྟོས་པ་མེད་པའོ་ཞེས་པའོ། །གཉིས་པ་འགྲེལ་བ་ལ་གཉིས་
ལས། དང་པོ་སྦྱོང་བྱེད་ཀྱི་ངོ་བོ་ནི། ཅེས་བྱ་བ་ནི། མདོ་ལྟར་དགོན་པ་མཆོག་ཉན་
རང་གི་ཡིད་བྱེད་དང་བྲལ་བ་དང༌། རྩ་བར་དམན་པ་རྒྱང་གྲགས་ཀྱི་ཕ་རོལ་ནགས་སོགས་
དགོན་པར་གནས་པ་དང་། རྙེད་པ་སྔར་མ་ཐོབ་པ་ལ་ཐོབ་ན་སྙམ་དུ་མངོན་པར་འདོད་
པ་མེད་པ་དང་། མདོ་ལྟར་བྱང་ཆུབ་ལ་ཡང་རང་དོན་དུ་འདོད་པ་མེད་པ་འདོད་ཆུང་དང་།
རྙེད་པ་ཐོབ་པ་ལ་དེ་བས་ཀྱང་ལྷག་པར་ཐོབ་ན་སྙམ་དུ་དོན་དུ་གཉེར་བ་མེད་པ་དང་།
མདོར་རྣམ་མཁྱེན་ཐོབ་ཀྱང་དེས་རློམ་སེམས་མེད་པ་ཆོག་ཤེས་དང་། དབྱིག་གཉེན་སོགས་
ཀྱིས་འདི་གཉིས་ངན་ཉུང་རྙེད་པས་ཡིད་མི་བདེ་བ་དང་། བཟང་མང་རྙེད་ཀྱང་དེས་མི་ཚིམ་
པ་ལ་མཛད་ཀྱང་འཕགས་སེང་གིས་མཛོད་ལྟར་བྱས་པ་མདོའི་དོན་ནོ། །སྤྱང་ཡོན་མཆོག་
ཟབ་མོའི་དོན་ལ་མི་སྐྲག་པའི་ངེས་རྟོག་གི་བཟོད་པ་མི་གཏོང་བ་མདོ་དོན་དང་། ཕལ་བ་
ཟ་བ་རྙེད་པས་ཆོག་པ་དང་མཐར་གྱིས་སློང་བའི་བསོད་སྙོམས་པ་ཉིད་ལ་སོགས་པས་ཟས་

འགྲེལ་མཆན་སྐབས་དང་པོ། 399 རྣམ་མཁྱེན།
སྟན་གཅིག་པ་དང༌། ཟས་ཕྱིས་མི་ལེན་པ་དང་གསུམ། ཟས་བཟང་མང་ལ་ཆགས་པའི་
གཉེན་པོ་དང༌། ཆོས་གོས་གསུམ་པ་དང༌། ཕྱིང་བ་དང་། ཕྱག་དར་ཁྲོད་པ་གསུམ། གོས་
མང་པོ་དང༌། འཇམ་པོ་དང༌། བཟང་པོ་ལ་ཆགས་པའི་གཉེན་པོ་དང༌། དགོན་པ་བ་
འདུ་འཛི་ལ་ཆགས་བ་སྤོང་བྱེད་དང༌། ཤིང་དྲུང་པ་དང༌། བླ་གབ་མེད་པ་དང་། དུར་
ཁྲོད་པ་གསུམ་གནས་མལ་ལ་ཆགས་པ་སྤོང་བྱེད་དང༌། ཙོག་བུ་བ་གློས་འབེབས་པ་སོགས་
ལ་ཆགས་པ་སྤོང་བྱེད་དང༌། གཞི་ཇི་བཞིན་པ་སྟན་སོགས་ལ་ཆགས་པ་སྤོང་བྱེད་དང་།
བུ་ཊཱིཀ་ཏུ་དགོན་པ་བ་སོགས་བཞི་གནས་མལ་དང༌། ཐ་མ་གཉིས་སྤྱོད་ལམ་ལ་སྦྱར་རོ།།
འདི་དག་གིས་སེམས་ལས་རུང་དུ་སྦྱོང་བས་སྦྱངས་པའི་ཡོན་ཏན་བཅུ་གཉིས་ཡང་དག་པར་
སྡོམ་པ་སྟེ་དེའི་ཡི་དམ་བཅའ་བ་དང༌། རང་གིས་བརླབ་པའི་སྡོམ་པ་བླངས་པ་སྲོག་ལ་
སོགས་པས་ལུས་དང་འདོད་ཡོན་ལ་ལོངས་སྤྱོད་པའི་ཕྱིར་ཡང་ཡོངས་སུ་མི་གཏོང་ཞིང་
དེ་ལ་མཚན་འཛིན་གྱི་རྒྱུ་བ་མེད་པ་དང༌། འདོད་པའི་ཡོན་ཏན་ལྔ་ལ་ཉེས་དམིགས་
སུའམ་མི་འདོད་པར་ལྟ་བས་སྨོད་པ་དང༌། མདོ་ལྟར་ན་རང་གིས་རང་བཞིན་གྱི་མྱང་
འདས་ལ་མཚན་མར་མི་ཞེན་པའམ། གདུལ་བྱའི་བློ་དང་འཚམ་པར་མྱ་ངན་ལས་འདས་
པ་ལ་གཞོལ་བ་སྟེ་འགོད་པར་བྱེད་པ་དང་། ཕྱི་ནང་གི་ཆོས་རྣམས་ལ་བདེན་ཞེན་མེད་
པས་བདོག་པ་ཐམས་ཅད་ཡོངས་སུ་གཏོང་བ་དང༌། བརྩོན་འགྲུས་ཀྱི་ཕར་ཕྱིན་རྫོགས་
པས་དགེ་བ་སྒྲུབ་པ་ལ་སེམས་མི་ཞུམ་ཞིང་ཡུལ་ལ་ཞེན་ནས་མི་གནས་པ་དང་། དངོས་
པོ་ཐམས་ཅད་ལ་བདེན་ཞེན་གྱིས་མི་ལྟ་བ་ཞེས་བྱ་བའོ། །གཉིས་པ་ཡོངས་སྦྱོང་དུ་འགྱུར་
ཚུལ་ནི། དེ་ལྟ་བུའི་ཡོངས་སུ་སྦྱོང་བ་རྔ་མ་ལྟ་བུ་མི་དམིགས་པར་རྟོགས་པས་ཟིན་པའི་
རྣམ་པ་བཅུས་ས་བཞི་བ་འོད་འཕྲོ་བ་ཅན་གནོན་པའམ་རྫོགས་པར་བྱེད་པ་ཡིན་ནོའམ་
ཡིན་ཏེ། རྟགས་སྔར་ལྟར་རོ། །སའི་ངེས་ཚིག་ནི། མདོ་རྒྱན་ལས། འདི་ལྟར་བྱང་ཆུབ་
ཕྱོགས་མཐུན་ཆོས། །རབ་ཏུ་སྲེག་བྱེད་འོད་ལྟ་བུ། །དེ་དང་ལྡན་ཕྱིར་ས་དེ་ནི། །གཉིས་

འགྲེལ་མཆན་སྐབས་དང་པོ། 400 རྣམ་མཁྱེན།
པོ་སྲེག་པས་འོད་འཕྲོ་ཅན། །ཞེས་པ་ལྟར་རང་གི་ངོས་སྐལ་གྱི་བྱང་ཆུབ་ཕྱོགས་མཐུན་གྱི་
གེགས་སྒྲིབ་གཉིས་སྲེག་པས་ན་འོད་འཕྲོ་བའོ། །ལྔ་བ་ས་ལྔ་བ་ལ་གཉིས་ལས། དང་པོ་རྩ་
བ་ནི། ཁྱིམ་པ་དང་དགེ་སློང་མ་ལ་འགྲོགས་འདྲིས་བྱེད་པ་དང༌། ཁྱིམ་ལ་འཁྲེན་པ་
སྟེ་སེར་སྣ་བྱེད་པ་དང༌། འདུ་འཛིར་གྱུར་བའི་གཏམ་གྱི་གནས་དང་ནི། བདག་གི་
ཡོན་ཏན་བརྗོད་པས་བསྟོད་པ་དང༌། གཞན་ལ་སྐྱོན་བརྗོད་པས་བརྙས་པ་དང༌། མི་
དགེའི་བས་ཀྱི་ལམ་བཅུ་དང༌། ཐོས་པ་ལ་སོགས་པས་རློམ་པས་ཁེངས་པ་དང་། དགེ་
མི་དགེ་ལ་བདེན་པར་ཞེན་པའི་ཕྱིན་ཅི་ལོག་དང་། བློ་ངན་ལྟ་བ་ལྔ་དང་ནི་ཉོན་མོངས་
པ་གསུམ་བཟོད་ཅིང་དང་དུ་ལེན་པ་སྟེ་སྤང་བྱ་བཅུ་པོ་འདི་ནི་རྣམ་པར་སྤངས་ན། ས་
རྗ་བ་ནི་ཡང་དག་པ་སྟེ་རྫོགས་པར་འཐོབ་པོ། །མདོ་ནི་རབ་འབྱོར་བྱང་ཆེན་པོ་ས་ལྔ་བ།
ནས། ཡོངས་སུ་སྤངས་བར་བྱའོ། །ཞེས་དང༌། དེ་ལ་བྱང་ཆེན་པོའི་ཁྱིམ་པ་དང་། ནས།
གཏི་མུག་ཉམས་རངས་སུ་མི་འདོར་བའོ། །ཞེས་ལེ་མང་དུ་ཁྱིམ་པ་དང་དགེ་སློང་མ་བསྟེན་
པ་གཉིས་སེར་སྣ་འདུ་འཛི་གནོད་སེམས་གསུམ་བདག་བསྟོད་གཞན་སྨོད་དེ་ཆོས་དྲུག་དང་།
མི་དགེ་བཅུ་དང་ང་རྒྱལ་ཁེངས་པ་གཉིས་ཕྱིན་ཅི་ལོག་ཐེ་ཚོམ་དུག་གསུམ་སྟེ་ཆོས་བརྒྱད་
དང་སྤང་བྱ་བཅུ་བཞི་བྱས་སོ། །གཉིས་པ་འགྲེལ་བ་ལ་གཉིས། དང་པོ་ཡོངས་སྦྱོང་གི་
ངོ་བོ་ནི། ཅེས་བྱ་བ་ནི། རྙེད་པ་དང་ལ་སོགས་པས་བཀུར་སྟིའི་དོན་དུ་རབ་ཏུ་བྱུང་
བ་དང་ལ་སོགས་པས་ཁྱིམ་པ་དང་འགྲོགས་འདྲིས་བྱེད་པ་དང༌། དེ་སྤོང་བ་ནི་སངས་
རྒྱས་ཀྱི་ཞིང་དུ་བརྒྱུད་མར་རྫུས་ཏེ་སྐྱེ་ལ་རབ་ཏུ་བྱུང་གོས་ངུར་སྨྲིག་བགོ་བ་དང༌། དགེ་
སློང་མ་དང་ལྷན་གཅིག་སྐད་ཅིག་ཙམ་ཡང་མི་གནས་ལ་དེ་ལས་གོས་མི་ལེན་པའོ། །ཁྱིམ་
ལ་སྲེད་པས་གཞན་ལ་དད་པ་ཅན་གྱི་ཁྱིམ་ཉེ་བར་མི་སྟོན་པ་དང་། དེའི་གཉེན་པོ་ནི་
བདག་གིས་སེམས་ཅན་ལ་བདེ་བ་སྒྲུབ་དགོས་ན་སེམས་ཅན་རང་གི་བསོད་ནམས་ལ་སེར་
སྣ་བྱེད་པ་མི་རུང་སྙམ་པའོ། །འདུ་འཛིར་གྱུར་བའི་གནས་གཉིས་ལས་ནང་གི་ནི་ཉན་རང་

འགྲེལ་མཆན་སྐབས་དང་པོ། 401 རྣམ་མཁྱེན།
ཡོད་པའམ་དེའི་གཏམ་ཐོས་པའམ་དེ་དང་ལྡན་པའི་སེམས་སྐྱེ་བའི་གནས་དང་། ཕྱིའི་ནི་
སྐྱེ་བོ་མང་བོ་གནས་པའི་གྲོང་དང་ལ་སོགས་པས་གྲོང་ཁྱེར་དང༌། དེའི་གཉེན་པོ་ནི་དེ་
གཉིས་ལུས་སེམས་ཀྱིས་སྤངས་པའོ། །རྙེད་བཀུར་ལ་ཆགས་ནས་བདག་ལ་བསྔགས་པ་
དང༌། གཞན་ལ་སྨོད་པ་དང་དེའི་གཉེན་པོ་ནི་བདག་གཞན་དུ་གདགས་པའི་གཞི་ཕྱི་ནང་
གི་ཆོས་ལ་བདེན་ཞེན་མི་བྱ་བའོ། །མི་དགེ་བའི་ལས་ཀྱི་ལམ་བཅུ་དང་། གཉེན་པོ་ནི་
འདིས་བདེ་འགྲོ་ལ་སྒྲིབ་ན་འཕགས་ལམ་ལ་སྨོས་ཅི་དགོས་སྙམ་དུ་ཉེས་དམིགས་སུ་ལྟ་བའོ།།
ཐོས་པ་དང་ལ་སོགས་བས་ཚུལ་ཁྲིམས་སོགས་ཀྱིས་རློམ་ཞིང་ཁེངས་པས་ཡོན་ཏན་ཅན་
གཞན་ལ་མི་འདུད་པ་དང༌། གཉེན་པོ་ནི་རློམ་པའི་གཞི་དང་ཁེངས་པ་ལ་བདེན་ཞེན་སྤངས་
པའོ། །དགེ་བ་བསྟེན་བྱ་དང་མི་དགེ་བ་དོར་བྱ་ལ་བཟློག་སྟེ་མངོན་པར་ཞེན་པའམ་
དེ་དག་ལ་བདེན་བར་ཞེན་པ་དང་། གཉེན་པོ་ནི་དེ་དག་ལ་བདེན་ཞེན་སྤངས་པའོ། །ལོག་
པར་ལྟ་བ་དང་ལ་སོགས་པས་ལྟ་བ་བཞི་དང་ཐེ་ཚོམ་མམ་དེ་དག་གི་མིང་ཅན་གྱི་བདེན་
འཛིན་བློ་གྲོས་ངན་པ་དང༌། རྣམ་བཤད་དུ་མཐར་ལྟ་ལ་ལོག་ལྟར་བཏགས་པ་དང་། ལོག་
ལྟ་ཡིན་ན་ཐག་བསྲིང་པའི་གཉེན་པོར་སྦྱོར་གསུངས། གཉེན་པོའི་མདོར་ཡིད་གཉིས་དང་
བྲལ་བ་ལས་མེད་ཀྱང༌། གསེར་ཕྲེང་ལས། འདིར་བཤད་པ་གནས་ངན་ལེན་ས་དེ་དག་
ཏུ་སྤོང་སྲིད་པ་ལ་དགོངས་ཞེས་དང༌། བདེན་འཛིན་ལ་དེ་དང་མིང་མཐུན་པ་བཞག་པས་
གཉེན་པོ་ལ་བདེན་མེད་རྟོགས་པའམ། དེ་དག་གི་བག་ཆགས་དང་བྲལ་བའི་ཡེ་ཤེས་བཞག་
ཆོག་གམ་དཔྱད། འདོད་ཆགས་ལ་སོགས་པ་ཉོན་མོངས་པ་ཐམས་ཅད་ལ་མངོན་དུ་
ཕྱོགས་པར་བྱེད་པ་སེམས་བག་ཡངས་སུ་གཏོང་པའོ། །གཉེན་པོ་ནི། དུག་གསུམ་སོགས་
བདེན་མེད་དུ་རྟོགས་པའོ། །ཞེས་བྱ་བའོ། །གཉིས་པ་སྦྱོང་ཚུལ་ནི་དེ་ལྟ་བུའི་མཚན་
ཉིད་ཀྱི་རྒྱན་འདིར་དངོས་སུ་བསྟན་པ་སྤང་བྱའི་ཆོས་བཅུའམ། རྣམ་བཤད་ལྟར་ན་དེ་
དག་གི་བག་ཆགས་རྣམ་པར་སྤོང་ཞིང༌། མདོ་ལས་བཟློག་པའི་ཆོས་གཉེན་པོ་དངོས་

འགྲེལ་མཆན་སྐབས་དང་པོ། 402 རྣམ་མཁྱེན།
སུ་བསྟན་ཀྱང་། རྒྱན་ལས་དོན་གྱིས་འཕངས་པ་ཡོངས་སུ་སྦྱོང་བ་རྣམ་པ་བཅུས་སྦྱོང་
ཚུལ་རྔ་མ་ས་དང་པོ་བཞིན་དུ་སྦྱང་གཞི་ས་རྔ་བ་སྦྱང་དཀའ་བ་འཐོབ་པའམ་རྫོགས་པར་
བྱེད་པ་ཡིན་ནོའམ་ཡིན་ཏེ། རྟགས་སྔར་ལྟར་རོ། །སྒྲ་དོན་ནི་མདོ་རྒྱན་ལས། སེམས་
ཅན་རྣམས་ཡོངས་སྨིན་བྱེད་ཅིང་། །རང་གི་སེམས་ཀྱང་སྲུང་པའི་ཕྱིར། །བློ་ལྡན་རྣམས་
ཀྱིས་སྦྱང་དཀའ་བ། །དེ་ཕྱིར་སྦྱང་དཀའ་ཞེས་བརྗོད་དོ། །ཞེས་པ་ལྟར་སེམས་ཅན་སྨིན་
པ་དང་རང་སེམས་ཉོན་མོངས་ལས་སྲུང་བའི་བྱ་བ་གཉིས་བྱེད་པས་སྦྱང་དཀའ་བའོ། །དྲུག་
པ༑ ས་དྲུག་པ་ལ། གཉིས་ལས། དང་པོ་རྩ་བ་ནི། སྦྱིན་དང་ཚུལ་ཁྲིམས་དང་བཟོད་
པ་དང་བརྩོན་འགྲུས་དང་། བསམ་གཏན་དང་ཤེས་རབ་སྟེ་ཆོས་དྲུག་རབ་ཏུ་རྫོགས་
པ་དྲུག་དང༌། དེ་དག་གིས་རློབ་མ་ཉན་ཐོས་དང་ནི་བསེ་རུ་རང་རྒྱལ་གྱི་ས་ལ། དགའ་
བ་སྤངས་པ་གཉིས་དང༌། སྟོང་ཉིད་ལ་སྐྲག་པའི་སེམས་སྤངས་པ་དང༌། སློང་མོ་བ་
མཐོང་ན་ཞུམ་པ་སྤངས་པས་བསླངས་ན་མི་ཞུམ་པ་དང༌། བདོག་པ་ཀུན་བཏང་ན་ཡིད་
མི་བདེ་བ་སྤངས་པས་དེ་དག་བཏང་ཡང་མཐར་མི་དགའ་མེད་པ་དང་། དབུལ་ཡང་
ཀློང་བ་མི་སྤོང་བས། སྦྱིན་པ་གཏོང་བ་སྟེ་སྤང་བྱའི་ཆོས་དྲུག་སྤངས་པ་དྲུག་སྟེ་བཅུ་གཉིས་
ཀྱི་སྦྱང་བྱ་ས་ནི་དྲུག་པ་ཡང་དག་སྟེ་རྫོགས་པར་འཐོབ་བོ། །མདོ་ནི་རབ་འབྱོར་བྱང་
ཆེན་ས་དྲུག་པ། ནས། དྲུག་པ་ལ་གནས་པས་ཡོངས་སུ་སྤང་པར་བྱའོ། །ཞེས་དང་། དེ་
ལ་ས་དྲུག་པ་ལ་ཆོས་དྲུག །ནས། ཆོས་དྲུག་ཡོངས་སུ་སྤང་པར་བྱའོ། །ཞེས་པའོ། །གཉིས་
པ་འགྲེལ་བ་ལ་གཉིས་ལས་དང་པོ་སྦྱོང་བྱེད་ཀྱི་ངོ་བོ་ནི། ཅེས་བྱ་བ་ནི། ཕ་རོལ་ཏུ་ཕྱིན་
པ་དྲུག་ཡོངས་སུ་རྫོགས་པས་སྤང་བྱ་དྲུག་སྤོང་ཚུལ་གོ་རིམ་བཞིན་སྦྱར་ན། རང་གི་ལུས་
སྲོག་གཏོང་བའི་སྦྱིན་ཕར་རྫོགས་པས་རང་དོན་དུ་ཉན་ཐོས་ཀྱི་བྱང་ཆུབ་ཐོབ་འདོད་སྤོང་
བ་དང་། རང་དོན་ཡིད་བྱེད་སྤོང་བའི་ཚུལ་ཁྲིམས་རྫོགས་པས་རང་དོན་དུ་རང་སངས་
རྒྱས་ཀྱི་བྱང་ཆུབ་ལ་ཐོབ་པར་འདོད་པ་སྤོང་བ་དང༌། གསེར་ཕྲེང་ལས། འདི་སྔ་མས་

རྣམ་མཁྱེན།
འགྲེལ་མཆན་སྐབས་དང་པོ། 403
སྤོང་ནུས་ཀྱང་ཉན་ཐོས་ལས་མཆོག་ཡིན་པས་དེ་འདོད་པ་སྔ་མ་ལས་བཟློག་དཀའ་ཞིང་ཚུལ་
ཁྲིམས་སྦྱིན་པ་ལས་རྫོགས་དཀའ་བ་དང༌། ཚུལ་ཁྲིམས་རྫོགས་པ་ན་བྱང་སེམས་ཀྱི་སྡོམ་
པ་ཐམས་ཅད་ནི་དེའི་སྐྱོན་ཐམས་ཅད་དང་བྲལ་བའི་ཕྱིར་རོ། །ཞེས་གསུངས་སོ། །སྟོང་
བ་ཉིད་ལ་མི་སྐྲག་པའི་བཟོད་ཕར་རྫོགས་པས་ངོ་བོ་ཉིད་མི་དམིགས་པ་ལ་སྐྲག་པའི་སེམས་
སྤོང་བ་དང༌། གཏོང་བ་ལ་སྤྲོ་བའི་བརྩོན་ཕར་རྫོགས་པས་ཐོག་མར་རྗོང་བ་བོའི་སྐྱེ་བོཔ་
བསླངས་ན་སེར་སྣའི་དབང་གིས་ནུམ་པའི་སེམས་སྤོང་བ་དང༌། གཏོང་བ་ལ་རྩེ་གཅིག་
པའི་བསམ་གཏན་རྫོགས་པས་བར་དུ་བདོག་པ་ཐམས་ཅད་རང་གི་ངང་གིས་གཏོང་བར་
ཞུགས་པ་ལ་མི་དགའ་བའི་སེམས་སྤོང་བ་དང་། སྦྱིན་པའི་ཕན་ཡོན་རྟོགས་པའི་ཤེས་རབ་
རྗོགས་པས་ཐམས་ཅད་བཏང་བས་མཐར་རང་ཉིད་བཀྲེན་ཡང་ཟོང་བའི་སྐྱེ་བོ་མཐོང་ན་
སྤོང་བའི་སེམས་སྤོང་བ་སྟེ་དེ་འཚོལ་བའི་ཐབས་ལ་འབད་པའོ། །དེ་ལྟར་ཐ་མ་གསུམ་
སྦྱིན་པའི་ཐོག་མ་བར་ཐ་ལ་སྦྱར་ལ། བུ་ཉ་རེད་མདའ་བ་སོགས་སྔ་མ་རྣམས་ཀྱིས་ཚུལ་
ཁྲིམས་དང་བསམ་གཏན་གཉིས་རིམ་བཞིན་སྤང་བྱ་དང་པོ་གཉིས་དང་། སྦྱིན་བརྩོན་གཉིས་
བཞི་གསུམ་གཉིས་དང་། ལྷག་མ་གཉིས་སྔར་ལྟར་སྤོང་གཉེན་དུ་སྦྱར་བ་ལྟར་རྣམ་བཤད་
རྟོགས་སྣང་གཉིས་སུ་གསུངས་པ་ནི། སྔ་མ་དེ་དག་གི་བཤད་ཚུལ་བཀོད་པ་ཙམ་ཡིན་ནམ་
སྙམ་སྟེ། གསེར་ཕྲེང་དུ་ཞིབ་དཔྱོད་མཛད་པའི་ཕྱིར་རོ། །བུ་ཉས་ཐ་མ་གསུམ་ཐོག་མཐའ་
བར་གསུམ་གྱི་བགེགས་དང་། དྲུག་པའི་མི་གཏོང་བ་རྫས་ཀྱི་མི་སྤོང་བར་འཆད་པ་མི་བདེ་
གསུངས་སོ། །རྣམ་བཤད་ལས། ཡང་ན་ཕར་ཕྱིན་དྲུག་བྱང་ཆུབ་ཀྱི་སེམས་ཀྱིས་ཟིན་པས་
ཉེས་པ་དང་པོ་གསུམ་སྤངས་པ་དང༌། སྦྱིན་པ་རྫོགས་པས་ཐ་མ་གསུམ་སྤངས་པའོ། །ཞེས་
གསུངས་སོ། །གཉིས་པ་ནི། དེ་ལྟ་བུའི་སྦོང་གཉེན་སྦྱར་བས་ཡོངས་སུ་སྦྱོང་བ་བཅུ་
གཉིས་ཀྱིས་སྔ་མ་ས་དང་པོ་བཞིན་དུ་བདེན་མེད་རྟོགས་པའི་ཤེས་རབ་ཀྱིས་ཟིན་པའི་སྒོ་
ནསས་དྲུག་པ་མངོན་དུ་གྱུར་བ་ཀུན་ཤེས་སྟེ་རྫོགས་པར་འགྱུར་བ་ཡིན་ནོའམ་ཡིན་ཏེ།

འགྲེལ་མཆན་སྐབས་དང་པོ། 404 རྣམ་མཁྱེན།
རྟགས་སྔར་ལྟར་རོ། །སྒྲ་དོན་ནི། མདོ་རྒྱན་ལས། ཤེས་རབ་ཕ་རོལ་ཕྱིན་བརྟེན་ནས།
འཁོར་བ་དང་ནི་མྱ་ངན་འདས། གཉིས་འདིར་མངོན་དུ་གྱུར་བའི་ཕྱིར། མངོན་ངུ་གྱུར་
བའི་ས་ཞེས་བཤད། ཅེས་པ་ཡུམ་ལ་བརྟེན་ནས་འཁོར་འདས་གཉིས་ཀྱི་ཆོས་ཉིད་མངོན་
དུ་གྱུར་བས་སོ། །བདུན་པ་ལ་སྤང་བྱ་དང༌། གཉེན་པོ་གཉིས། དང་པོ་ལ་གཉིས་ལས།
དང་པོ་རྩ་བ་ནི། རྣམ་བཤད་ལས། གང་ཟག་གི་བདག་དང་སེམས་ཅན་དང་སྲོག་ཏུ་འཛིན་
པ་སྤོང་བར་བྱེད་དོ། །ཞེས་གང་ཟག་གི་བདག་འཛིན་བྱས་ཀྱང༌། གསེར་ཕྲེང་ལས། སྤང་
བྱའི་བདག་འཛིན་གྱི་ཡུལ་གང་ཟག་གི་བདག་འབའ་ཞིག་ལ་མི་བྱ་བར་སྦྱིར་ངོ་བོ་བདེན་པར་
གྲུབ་པ་ཙམ་ལ་བྱའོ། །ཞེས་གསུངས་པས། གང་ཟག་གི་བདག་གམ་ངོ་བོ་བདེན་པར་འཛིན་
པདང་། རང་རྐྱ་བའི་ཐེམས་ཅན་དུའམ་རྒྱུ་བདེན་པར་འཛིན་པ་དང་། རང་རྐྱ་བའི་
སྲོག་གམ་འབྲས་བུ་བདེན་པར་འཛིན་པ་དང༌། སྤོང་བ་བོ་དང་གསོད་པ་པོའི་གང་ཟག་
གཅིག་ཏུ་དང༌། སེམས་ཅན་ཚེ་འཕོས་ནས་རྒྱུན་ཆད་པ་དང༌། སེམས་ཅན་རྟག་པར་དང་།
སྲིད་ཞི་ལ་བླང་དོར་གྱི་མཚན་མ་བདེན་པར་དང། མཐར་ཐུག་གི་རྒྱུ་རིགས་ཐ་དད་པ་
གསུམ་དུ་དང༌། ཕུང་པོ་བདེན་པར་སྐྱེ་བར་དང༌། ཁམས་བཅོ་བརྒྱད་ལ་རྒྱུ་འབྲས་སུ་
བདེན་པར་དང༌། སྐྱེ་མཆེད་བཅུ་གཉིས་དག་ཕྱི་ནང་དུ་བདེན་པར་དང་ནི། ཁམས་
གསུམ་པོ་ལ་གནས་བྱར་བདེན་པར་དང་། ཁམས་གསུམ་ལ་དོར་བྱར་བདེན་པར་ཆགས་
པ་དང་། གོང་མའི་ཁྱད་པར་ཐོབ་མི་ནུས་སྙམ་དུ་སེམས་ནི་ཀུན་ཏུ་ཞུམ་པ་དང་། དཀོན་
མཆོག་གསུམ་ལ་བདེན་པར་ཞེན་པ་གསུམ་བདེན་པར་ཞེན་པ་གསུམ་པོ་དང་། ཚུལ་ཁྲིམས་
ལ༈ དེར་བདེན་པར་ལྟ་བ་ཡི་མངོན་ཞེན་དང༌། སྟོང་བ་ཉིད་ལ་ཕྱིན་ཅི་ལོག་ཏུ་རྩོད་
པའམ་སྟོང་ཉིད་ལ་ཐེ་ཚོམ་ཟ་བ་དང༌། སྟོང་བ་དེ་དང་རྟེན་འབྱུང་འགལ་བར་འཛིན་པའི་
ཉེས་པ་སྟེ། འཛིན་པའི་ཉེས་པ་ཞེས་ཐམས་ཅད་ལ་སྦྱར་བ་ནི། ཉི་ཤུ་གང་ལ་རྣམ་པར་
ཆད་བ། སྟེ་སྤངས་པ་དེ་ཡིས་པ་ནི་བདུན་པ་རྫོགས་པར་འཐོབ་བོ། །མདོ་ནི་རབ་འབྱོར་

འགྲེལ་མཆན་སྐབས་དང་པོ། 405 རྣམ་མཁྱེན།
བྱང་ཆེན་པོ་ས་བདུན་པ། ནས། ས་བདུན་པ་ལ་གནས་པས་མི་བྱའོ། །ཞེས་དང༌། དེ་ལ་
ཇི་ལྟར་བྱང་ཆེན་པོས་བདག་དུ། ནས། བྱང་ཆེན་པོས་སྟོང་བ་ཉིད་དང་འགལ་བར་མི་
བྱའོ། །ཞེས་པའོ། །གཉིས་པ་འགྲེལ་བ་ལ་གཉིས་ལས། དང་པོ་སྤང་བྱའི་ངོ་བོ་ནི། ཅེས་
བྱ་བ་ནི། ང་རྒྱལ་གྱི་གཞི་བདག་དང་། སེམས་པར་བྱེད་པས་སེམས་ཅན་དང་། རིས་
མཐུན་རྫོགས་ཀྱི་བར་གནས་པས་སྲོག་དང༌། འགྲོ་བར་ཡང་ཡང་གནས་པས་གང་ཟག་
དང༌། སྔོན་བྱུང་ད་ལྟར་མེད་པ་ཆད་པ་དང༌། ནམ་ཡང་མེད་པར་མི་འགྱུར་བས་རྟག་
པ་དང་། བླང་དོར་གྱི་མཚན་མ་དང༌། རིགས་ཐ་དད་པ་རྒྱུ་དང༌། མིང་གཟུགས་ཀྱི་
ཕུང་བོ་དང༌། ས་བོན་འཛིན་པས་ཁམས་དང༌། སྐྱེ་སྒོ་འབྱེད་པས་སྐྱེ་མཆེད་དང་། འདོད་
པ་སོགས་ཁམས་གསུམ་པོ་ལ་གནས་པ་དང་། དེ་ལ་བླང་དོར་དུ་ཆགས་པ་དང༌། རྣམ་
མཁྱེན་ཐོབ་པའམ་གཞན་དོན་སྒྲུབ་མི་ནུས་སྙམ་དུ་སེམས་ཀུན་ཏུ་ཞུམ་པ་དང༌། གཟུགས་
སྐུ་སངས་རྒྱས་དང༌། གསུང་རབ་ཆོས་དང༌། ཟུང་བཞི་དགེ་འདུན་དང༌། སོ་ཐར་
བྱང་སྡོམ་གྱི་ཚུལ་ཁྲིམས་སུ་ལྟ་བའི་མངོན་པར་ཞེན་པ་དང་། ཆོས་ཐམས་ཅད་བདེན་
པའི་སྟོང་པ་ཉིད་ལ་རྩོད་པ་དང༌། དེ་དང་འགལ་བ་དེ་བདེན་པར་འཛིན་པ་བརྗོད་པ་
འཛིན་པ་ཡོངས་སུ་སྤངས་པ་《སྟེ་འདི་དག་བུ་ཉས་བཤད་ཚུལ་བཀོད་པའོ། །གཉིས་པ་
དེ་སྤངས་པས་ཐོབ་ཚུལ་ནི། ཉེས་པ་དེ་ལྟ་བུའི་ཉི་ཤུ་དང་བྲལ་ནས་སྤང་བྱ་ལས་བཟློག་
པ་གཉེན་པོའི་ཆོས་ཉི་ཤུ་རྩ་བ་འདི་དང་འདིའི་མདོའི་དོན་གྱིས་འཕངས་པ་འོག་ནས་འབྱུང་
བའི་ཡོངས་སུ་སྦྱོང་བ་རྣམ་པ་ཉི་ཤུས་སྔ་མ་ས་དང་པོ་བཞིན་དུ་སྙིང་རྗེ་དང་མི་དམིགས་
པར་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ས་བདུན་པ་རིང་དུ་སོང་བ་ཀུན་ཤེས་པ་
སྟེ་རྫོགས་པར་འགྱུར་བ་ཡིན་ནོའམ་ཡིན་ཏེ། རྟགས་སྔར་ལྟར་རོ། །སྒྲ་བཤད་ནི་མདོ་
རྒྱན་ལས། བགྲོད་གཅིག་ལམ་དང་འབྲེལ་བའི་ཕྱིར། རིང་་སོང་བའི་སར་འདོད་དོ། ་ེ་ས་
པ་ལྟར་བགྲོད་པ་གཅིག་པའི་ལམ་ས་བརྒྱད་པ་དང་འབྲེལ་བས་ནའོ། །གཉིས་པ། གཉེན་

འགྲེལ་མཆན་སྐབས་དང་པོ། 406 རྣམ་མཁྱེན།
པོ་ཉི་ཤུ་བསྟེན་པར་བསྟན་པ་ལ་གསུམ། དང་པོ་མཚམས་སྦྱར་བ་ནི། སྤང་བྱ་ཉི་ཤུས་
དོན་གྱི་ཤུགས་ཀྱིས་འཕངས་པའི་གཉེན་པོའི་ཆོས་ཉི་ཤུ་ཉིད་བསྟན་པའི་ཕྱིར། གཉིས་
པ་རྩ་བ་ནི། ངོ་བོ་རྒྱུ་འབྲས་གསུམ་ལ་སྦྱར་བའི་ཡུལ་རྣམ་ཐར་སྒོ་གསུམ་ཤེས་པ་གསུམ་
དང་། དགེ་བཅུའི་ལམ་གྱི་འཁོར་གསུམ་རྣམ་པར་དག་ཉིད་དང༌། སྙིང་རྗེ་དང་ནི་
བདེན་པར་རློམ་མེད་དང་། ཆོས་ཐམས་ཅད་བདེན་སྟོང་དུ་མཉམ་ཉིད་དང་། མཐར་
ཐུག་ཐེག་པ་གསུམ་ཚུལ་གཅིག་ཏུ་ཤེས་པ་དང༌། ཆོས་ཐམས་ཅད་བདེན་པར་མི་སྐྱེ་བ་
དང༌། ཆོས་ཟབ་མོ་ལ་བཟོད་པ་ཤེས་པ་དང༌། ཆོས་རྣམས་བདེན་པར་མེད་པའི་རྣམ་
པ་གཅིག་ཏུ་སྟོན་པ་དང༌། གཟུང་འཛིན་གྱི་རྟོག་པ་ཀུན་ཏུ་འཇོམས་པ་དང༌། བདེན་
པར་འདུ་ཤེས་སྤོང་བ་དང༌། ལྟ་བ་ལྔ་འདོར་བ་དང༌། ཆགས་སོགས་ཉོན་མོངས་སྤོང་
པ་གསུམ་གཅིག་ཏུ་དང༌། རྣམ་མཁྱེན་ལ་རྩེ་གཅིག་པའི་ཞི་གནས་ངེས་པར་སེམས་པ་
དང་། ལྷག་མཐོང་ལ་ནི་ཐབས་ཤེས་ལ་མཁས་པ་དང༌། སེམས་དུལ་བ་འགོག་ལམ་
ཤེས་པ་དང༌། ཐམས་ཅད་ལ། ཐོགས་པ་མེད་པའི་ཡེ་ཤེས་དང༌། ཚུལ་ཁྲིམས་སོགས་
ཆགས་པའི་ས་མིན་པར་ཤེས་པ་དང༌། རང་གར་འདོད་པར། སངས་རྒྱས་ཀྱི་ཞིང་
གཞན་དུ་ནི་མཉམ་དུ་སྟེ་གཅིག་ཆར་འགྲོ་ཞིང་སྟོང་ཉིད་སྟོན་པ་དང༌། གདུལ་བྱ་དང་
མཐུན་པར་སངས་རྒྱས་ཀྱི་ཞིང་ཀུན་ཏུ་བདག་གི་ལུས་ཀྱི་ངོ་བོ་ནི། སྟོན་པར་བྱེད་པའི་
བདེན་མེད་རྟོགས་པའི་ཡེ་ཤེས་ཉིད་དང་ཉི་ཤུའོ། །མདོ་ནི། དེས་ཆོས་ཉི་ཤུ། ནས་ས་
བདུན་པ་ལ་གནས་པས་ཡོངས་སུ་རྫོགས་པར་བྱའོ། །ཞེས་དང༌། དེ་ལ་ཇི་ལྟར་ན་བྱང་
ཆེན་པོས་སྟོང་བ་ཉིད། ནས། བྱང་ཆེན་པོས་ཐམས་ཅད་དུ་བདག་གི་ངོ་བོ་སྟོན་པའོ། །ཞེས་
པའོ། །གསུམ་པ་འགྲེལ་བ་ལ་གཉིས། དང་པོ་སྦྱོར་བྱེད་ཀྱི་ངོ་བོ་ནི། ཞེས་བུ་བ་གསུངས་
ཏེ༑ ས་བདུན་པ་དེས་ཆོས་ཐམས་ཅད་བདེན་པའི་སྟོང་བ་ཡུལ་རྣམ་པར་ཐར་བའི་སྒོ་
སྟོང་བ་ཉིད་ཤེས་པ་དང༌། རྒྱུའི་མཚན་མ་བདེན་པར་མེད་པ་དང༌། འབྲས་བུ་ལ་སྲེད་

རྣམ་མཁྱེན།
འགྲེལ་མཆན་སྐབས་དང་པོ། 407
པས་བདེན་པར་སྨོན་པ་མེད་པ་ཡང་དག་པར་ཏེ་མངོན་སུམ་དུ་ཤེས་པ་གསུམ་ནི་སྤང་བྱ་
དང་པོ་གསུམ་གྱི་གཉེན་པོ་དང༌། དགེ་བ་བཅུའི་ལས་ཀྱི་ལམ་ལ་འཇུག་བྱེད་དམ་དག་
བྱེད་ལས་སུ་བྱ་བ་གང་གསོད་པར་བྱ་བ་དང༌། བྱེད་པ་པོ་གང་གིས་གསོད་པ་པོ་དང༌།
བྱ་བའི་རང་བཞིན་བསད་པ་སྟེ་དེ་འདྲའི་འཁོར་གསུམ་མི་དམིགས་པ་དང་ལ་སོགས་པས་
མ་བྱིན་ལེན་ནས། ལོག་ལྟའི་བར་གྱི་འཁོར་གསུམ་མི་དམིགས་པར་རྟོགས་པ་བཞི་བའི་དང་།
སྡུག་བསྔལ་གྱིས་གདུང་བའི་སྐྱེ་བོ་ཐམས་ཅད་ལ་དམིགས་པའི་སྙིང་བརྩེ་བ་ལྔ་བའི་དང་།
ཆོས་ཐམས་ཅད་བདེན་པའི་དངོས་པོར་དམིགས་པ་མེད་པའི་ཡེ་ཤེས་དྲུག་པའི་དང༌། འདིའི་
མདོར་སེམས་ཅན་ཐམས་ཅད་ལ་བརྙས་པར་མི་བྱ་ཞེས་ན། བྱམས་པ་ཡོངས་སུ་རྫོགས་
པའི་ཕྱིར་ཞེས་གསུངས་སོ། །སྲིད་ཞིའིཆོས་ཐམས་ཅད་བདེན་སྟོང་མཉམ་པ་ཉིད་དུ་རྟོགས་
པ་བདུན་པའི་དང༌། ཐེག་པ་གསུམ་པོ་ཐམས་ཅད་མཐར་ཐུག་ཐེག་པ་ཆེན་པོར་ཚུལ་གཅིག་
ཏུ་རྟོགས་པ་བརྒྱད་པའི་དང༌། མིང་གཟུགས་སོགས་དོན་དམ་པར་མི་སྐྱེ་བ་ཡོངས་སུ་
ཤེས་པ་དགུ་བའི་དང༌། ཁམས་ཀྱི་ཆོས་ཉིད་ཟབ་མོ་ལ་མི་སྐྲག་པར་ངེས་པར་རྟོགས་
པའི་བཟོད་པ་ཁོང་དུ་ཆུད་པ་བཅུ་པའི་དང༌། སྐྱེ་མཆེད་ཀྱིས་བསྡུས་པའི་ཤེས་བྱ་ཐམས་
ཅད་ཐེག་པ་ཆེན་པོའི་ཐབས་ཀྱི་སྒོ་ནས་གཟུང་འཛིན་བདེན་མེད་དུ་རབ་ཏུ་སྟོན་པ་བཅུ་
གཅིག་པའི་དང༌། བདེན་འཛིན་གྱི་རྟོག་པ་ཐམས་ཅད་གཅོད་པའམ་འཇོམས་པ་ནི་བཅུ་
གཉིས་པའི་དང༌། གཙང་བདེ་སོགས་ཀྱི་མཚན་མར་འཛིན་པའི་ཚུལ་མིན་ཡིད་བྱེད་ཀྱི་
རྟོག་པ་མེད་པ་དང༌། འཇིག་ཚོགས་ལ་ལྟ་བ་ལ་སོགས་པ་ལྟ་བ་ལྔ་འདོར་བ་དང་།
འདོད་ཆགས་ལ་སོགས་པ་ཉོན་མོངས་པ་སྤོང་བ་གསུམ་ནི་བཅུ་གསུམ་པའི་དང༌། གཞན་
དོན་དུ་རྣམ་མཁྱེན་ལ་དམིགས་པའི་ཞི་གནས་སྒོམ་པ་བཅུ་བཞི་བའི་དང༌། སངས་རྒྱས་
ཀྱི་སྐུ་སྒྱུ་མ་ལྟ་བུར་རྟོགས་པའི་ཤེས་རབ་དང་ཐབས་སྙིང་རྗེ་གཉིས་ལ་མཁས་པར་བྱེད་
པ་བཅོ་ལྔ་བའི་དང༌། གནས་ལུགས་མངོན་སུམ་དུ་རྟོགས་པའི་སེམས་ཉེ་བར་ཞི་བ་བཅུ་

འགྲེལ་མཆན་སྐབས་དང་པོ། 408 རྣམ་མཁྱེན།
དྲུག་པའི་དང་། བདེན་གཉིས་ཀྱི་སྒོ་ནས་གཟུགས་ལ་སོགས་པ་ལ་ཐོགས་པ་མེད་པར་
མཁྱེན་པའི་ཡེ་ཤེས་སངས་རྒྱས་ཀྱི་སྤྱན་རྗེས་མཐུན་པ་བཅུ་བདུན་པའི་དང༌། ཆོས་གང་
ཡང་བདེན་པར་མངོན་པར་ཞེན་པའི་གནས་མ་ཡིན་པར་རྟོགས་པའི་ཡེ་ཤེས་བཅོ་བརྒྱད་
པའི་དང༌། ཆོས་རབ་ཏུ་རྣམ་འབྱེད་ཀྱི་དོན་དུ་ཇི་ལྟར་འདོད་པ་བཞིན་དུ་དུས་མཉམ་
དུ་སངས་རྒྱས་ཀྱི་ཞིང་ཐམས་ཅད་དུ་འགྲོ་བའི་ཡེ་ཤེས་བཅུ་དགུ་བའི་དང་། བདེན་ཞེན་
ཅན་རྣམས་བསྒྲལ་ཕྱིར་གདུལ་བྱའི་བློ་དང་མཐུན་པར་འཁོར་གྱི་དཀྱིལ་འཁོར་ཐམས་ཅད་
དུ་བདག་གི་ལུས་ལ་དབང་སྒྱུར་ཐོབ་པར་རབ་ཏུ་སྟོན་པའི་ཡེ་ཤེས་ཉི་ཤུ་པའི་གཉེན་པོ་
ཡིན་ཞེས་བྱ་བའོ། །གཉིས་པ་སྦྱང་བས་ཐོབ་ཚུལ་ནི། སྤང་བྱ་ཉི་ཤུ་སྤངས་པས་ཐོབ་པར་
མ་ཟད་ཡོངས་སུ་སྦྱོང་བ་གཉེན་པོ་རྣམ་པ་ཉི་ཤུ་བོ་འདིས་ཀྱང་སྔ་མ་ས་དང་པོ་བཞིན་
དུ་མི་དམིགས་པར་རྟོགས་པས་ཟིན་པས་ས་བདུན་པ་རྟོགས་པ་སྟེ་རྫོགས་པར་འགྱུར་བ་
ཡིན་ནོའམ་ཡིན་ཏེ་སོགས་སོ། །བརྒྱད་པ་ལ་གཉིས་ལས། དང་པོ་རྩ་བ་ནི། སེམས་
ཅན་ཀུན་གྱི་ཡིད་ཀྱི་སྤྱོད་པ་ཤེས་པ་དང༌། ཞིང་ཀུན་རྫུ་འཕྲུལ་གྱི་མངོན་པར་ཤེས་པས་
བརྩེ་བ་དང་། སྣོད་ཀྱི་སངས་རྒྱས་ཞིང་བཟང་པོ་སྒྲུབ་པ་དང༌། ཆོས་ཡོངས་སུ་བརྟག་
ཕྱིར་སངས་རྒྱས་བསྟེན་པ་དང་། སེམས་ཀྱི་དབང་པོ་དང་བག་ལ་ཉལ་སོགས་ཤེས་པ་
དང་བཅུད་ཀྱི་རྒྱལ་བ་ཡི། ཞིང་སྦྱོང་བ་དང་། སྒྱུ་མ་ལྟར་གྱི་ཏིང་ངེ་འཛིན་ལ་ཡང་
ཡང་གནས་པ་དང༌། གཞན་དོན་དུ་བསམ་བཞིན་སྲིད་པ་ལེན་པ་དང༌། ས་བརྒྱད་པའི་
ལས་སམ་སྦྱོང་བྱེད་ནི་རྣམ་པ་འདི་བརྒྱད་མདོ་ལས་བཤད་དོ། །མདོ་ནི་རབ་འབྱོར་བྱང་
ཆེན་པོ་ས་བརྒྱད་པ་ལ། ནས། ས་བརྒྱད་པ་ལ་གནས་པས་ཡོངས་སུ་རྫོགས་པར་བྱའོ་ཞེས་
བཞི་ཚན་གཉིས་དང་། དེ་ལ་བྱང་ཆེན་པོའི་སེམས་ཅན་ཐམས་ཅད་ཀྱི།་ནས། སྲིད་པ་
ཉེ་བར་ལེན་པའོ། །ཞེས་པའོ། །འདི་དང་ས་དྲུག་པ་བདུན་པ་གསུམ་ལ་མདོར་བསྟན་དུ་
ཡོངས་སྦྱོང་ཚན་པ་གཉིས་རེ་བྱས་པ་ནི། དེ་རེ་རེས་ཀྱང་ས་དེ་སྦྱོང་ནུས་པར་བསྟན་པའི་

འགྲེལ་མཆན་སྐབས་དང་པོ། 409 རྣམ་མཁྱེན།
ཆེད་ཡིན་པར་གསུངས་ལ། དྲུག་པ་བདུན་པ་གཉིས་ལ་སྤོང་གཉེན་གཉིས་གསུངས་པས་
ནི་མ་གསུངས་པའི་ས་རྣམས་ལ་མཚོན་པར་གསུངས་སོ། །གཉིས་པ་འགྲེལ་པ་ལ་གཉིས།
དང་པོ་སྦྱོང་བྱེད་ཀྱི་ངོ་བོ་ནི། ཅེས་བྱ་བ་ནི། སེམས་གཅིག་གིས་སེམས་ཅན་ཐམས་
ཅད་ཀྱི་སེམས་ཀྱི་སྤྱོད་པ་བཟང་ངན་རྣམས་ཇི་ལྟ་བ་བཞིན་ཤེས་པ་དང་། ཕྱོགས་བཅུའི་
འཇིག་རྟེན་གྱི་ཁམས་སུ་སངས་རྒྱས་རྣམས་ལ་ལྟ་བའི་ཕྱིར་རྫུ་འཕྲུལ་ཀྱིས་མངོན་པར་
ཤེས་པས་བརྩེ་བར་མཛད་པ་དང་། སྟོང་གསུམ་ལ་དབང་བའི་འཁོར་བསྒྱུར་ཏུ་གྱུར་ཏེ་
སྣོད་ཀྱི་སངས་རྒྱས་ཀྱི་ཞིང་རྟེན་གསེར་དང་ལ་སོགས་པས་བཻཌཱུརྱའི་ངོ་བོར་ཡོངས་སུ་
སྒྱུར་ཕྱིར་སྟོང་གསུམ་གཏོང་ཞིང་དེས་མི་རློམ་པ་དང༌། རྣམ་པ་ཐམས་ཅད་དུ་ཆོས་ཀྱི་
ཚིག་དོན་ཡོངས་སུ་བརྟག་པས་སངས་རྒྱས་མཉེས་པར་བྱེད་པ་དང༌། ཤནྟི་བ་དང་ལོ་
ཆེན་གྱིས་སངས་རྒྱས་བསྟེན་པ་དང་ཡོངས་སུ་བརྟག་པ་མདོ་ལྟར་སོ་སོར་བྱས་ནས་བརྒྱད་
ཀྱི་གྲངས་གཅིག་བྱས་ལ། རྩ་བ་དང་རྒྱན་སྣང་དུ་ཡོངས་སུ་བརྟག་ཕྱིར་མཉེས་པར་བྱེད་
པ་ཞེས་ཡོད་ཀྱང་བརྟག་པའི་དགོས་པ་སངས་རྒྱས་མཉེས་པ་དང་མཉེས་པའི་དགོས་པ་ཆོས་
བརྟག་པ་ཡིན་པས་མདོ་དང་རྩ་འགྲེལ་རྣམས་མི་འགལ་ལོ། །གྷའི་མིག་སོགས་སྐྱེད་པས་
དབང་བོའི་མཆོག་དམན་དང་སྐྱེ་འཆི་སོགས་ཤེས་པའི་སྟོབས་བཅུ་རྗེས་མཐུན་པ་དང་། རང་
གང་དུ་འཚང་རྒྱ་བར་འགྱུར་པའི་སངས་རྒྱས་ཀྱི་ཞིང་བརྟེན་པ་བཅུད་ཀྱི་སེམས་ཅན་གྱི་
སྐྱོན་ཡོངས་སུ་སྦྱོང་བ་དང༌། མཉམ་རྗེས་ཐམས་ཅད་དུ་སྒྱུ་མ་ལྟ་བུར་གནས་པ་སྟེ་སྒྱུ་
མ་ལྟ་བའི་ཏིང་ངེ་འཛིན་གྱིས་བྱ་བ་ཐམས་ཅད་བྱེད་པ་དང༌། གང་དུ་གང་གི་སྐྱེ་བ་བཟུང་
ན་སེམས་ཅན་ཐམས་ཅད་ཀྱི་དོན་དུ་འགྱུར་བར་མཐོང་ནས་སྙིང་རྗེ་དང་སྨོན་ལམ་གྱི་
བློ་སྔོན་དུ་བཏང་བའི་སྐྱེ་བ་ཡོངས་སུ་འཛིན་པ་ཞེས་བྱ་བ་སྟེ་བཞི་ཕྲག་གཉིས་བསྡོམ་
པས་བརྒྱད་དོ། །གཉིས་པ་སྦྱོང་ཚུལ་ནི། ཡོངས་སུ་སྦྱོང་བའི་ཆོས་དེ་ལྟ་བུ་རྣམ་པ་བརྒྱད་
ཀྱིས་སྔ་མ་ས་དང་པོ་བཞིན་དུ་མི་དམིགས་པར་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་

འགྲེལ་མཆན་སྐབས་དང་པོ། 410 རྣམ་མཁྱེན།
ས་བརྒྱད་པ་མི་གཡོ་བ་རྫོགས་པར་ཉམས་སུ་མྱོང་བར་འགྱུར་བ་ཡིན་ནོའམ་ཡིན་ཏེ།
རྟགས་སྔར་ལྟར་རོ། །སྒྲ་དོན་ནི། མདོ་རྒྱན་ལས། འདུ་ཤེས་གཉིས་ཀྱིས་མི་གཡོའི་ཕྱིར།
མི་གཡོ་བ་ཞེས་ངེས་པར་བརྗོད། ཅེས་མཚན་བཅས་མཚན་མེད་གཉིས་ལ་རྩོལ་བའི་འདུ་
ཤེས་ཀྱིས་མི་གཡོ་བས་སོ། །དགུ་བ་ལ་གཉིས་ལས། དང་པོ་སྦྱོང་བྱེད་ཀྱི་ངོ་བོ་ནི། སྤྱིར་
ཕུན་སུམ་ཚོགས་པའི་རྒྱུ་སྨོན་ལམ་དག་ནི་མཐའ་ཡས་དང༌། བྱེ་བྲག་ཏུ་ཆོས་སྟོན་པ་
ཕུན་ཚོགས་ཀྱི་རྒྱུ་ཚིག་ལ་དབང་ཐོབ་པ་གྷ་ལ་སོགས་པའི་སྐད་ཤེས་དང༌། གཞན་གྱི་
ཟིལ་ཀྱིས་མི་གནོན་པ་སྤོབས་པ་ཆུ་བོའི་རྒྱུན་ལྟ་བུ་དང་གཉིས། བདག་པོ་ཕུན་ཚོགས་ཀྱི་
རྒྱུ་ལ། མ་སྐྱོན་མེད་ཀྱི་མངལ་དུ་འཇུག་པ་མཆོག་དང་ནི། །རིགས་བཟང་པོ་དང༌།
བཙུན་པར་གྲགས་པའི་རུ ཏྟཾ་དང་། བྱང་སེམས་མང་དུ་བྱུང་བའི་རྒྱུད་དེ་ཆོ་འབྲང་དང༌།
བགོ་བ་ཉན་པའི་འཁོར་དང༌། །མངལ་སྒོ་ནས་མི་སྐྱེ་བར་གློ་གཡས་ནས་སྐྱེ་བ་དག་དང་
ནི་དྲུག །མངོན་པར་འབྱུང་པ་ཕུན་ཚོགས་ནི་ཁྱིམ་མེད་པར་ངེས་པར་འབྱུང་བ་དང་། གནས་
ཕུན་ཚོགས་བྱང་ཆུབ་ཀྱི་ཤིང་རྣམས་ཀྱི་སྙིང་པོ་ལ་འདུག་པ་དང༌། །འབྲས་བུ་སྟོབས་སོགས་
ཀྱི་ཡོན་ཏན་ཕུན་སུམ་ཚོགས་པ་རྫོགས་པར་བྱེད་པ་ཡིན་ནོ། །མདོ་ནི་རབ་འབྱོར་གཞན་
ཡང་བྱང་ཆེན་ས་དགུ་བ་ལ། ནས། བྱང་ཆེན་ས་དགུ་བ་ལ་གནས་པས་ཡོངས་སུ་རྫོགས་
པར་བྱའོ། །ཞེས་དང༌། དེ་ལ་ཇི་ལྟར་ན་བྱང་ཆེན་པོ་ཇི་ལྟ་ཇི་ལྟར་སྨོན་པ། ནས། བྱང་
ཆེན་པོའི་ཡོན་ཏན་ཐམས་ཅད་ཡོངས་སུ་རྫོགས་པ་ཕུན་སུམ་ཚོགས་པའོ། །ཞེས་པའོ། །གཉིས་
པ་འགྲེལ་བ་ལ་གཉིས་ལས། དང་པོ་སྦྱོང་བྱེད་ཀྱི་ངོ་བོ་ནི། ཞེས་བྱ་བ་ནི། ཕྱིན་དྲུག་
རྫོགས་པས་སྨོན་ལམ་མཐའ་ཡས་པ་འགྲུབ་པ་དང་། ངེས་ཚིག་སོ་རིག་རྗེས་མཐུན་པས་
རྩྭ་ལ་སོགས་པའི་ཀླུ་དང་གནོད་སྦྱིན་སོགས་སེམས་ཅན་ཐམས་ཅད་ཀྱི་སྐད་ཤེས་པ་དང༌།
སྤོབས་པ་སོ་རིག་རྗེས་མཐུན་པས་ཆོས་སྟོན་པ་ལ་སྤོབས་པ་ཆུ་བོའི་རྒྱུན་ལྟར་མི་ཟད་པར་
འཇུག་པ་དང་། སྐྱེ་བོ་དམ་པ་ཐམས་ཅད་ཀྱིས་བསྔགས་ཤིང་སྐྱོན་མེད་པའི་མངལ་དུ་

འགྲེལ་མཆན་སྐབས་དང་པོ། 411 རྣམ་མཁྱེན།
འཇུག་པ་དང༌། མདོར་རྫུས་སྐྱེས་ཞེས་པ་སྐྱེ་གནས་མཆོག་མཚོན་ཕྱིར་ཡིན་ནོ། །རིགས་
ཕུན་ཚོགས་སྤྱི་རྒྱལ་པོ་ལ་སོགས་བར་བྲམ་ཟེར་གནས་པ་སྟེ་སྐྱེ་བ་དང༌། རིགས་བྱེ་བྲག་
རུས་ཕུན་ཚོགས་གཽ་ཏ་མའི་ཁུ་ཁྲག་ཉི་མས་སྨིན་པས་ཉི་མ་དང༌། ལ་སོགས་པས་དེ་དྲང་
སྲོང་མདོག་ནག་གིས་བུར་ཤིང་གི་ཚལ་དུ་བསྐྱངས་བས་བུ་རམ་ཤིང་བ་སྟེ་དེ་ལས་སྐྱེས་པ་
དང་། འདིའི་ཐོག་མ་མངལ་སྐྱེ་མིན་པས་དང་པོའི་རིགས་བཙུན་པར་གྲགས་པར་ཚིག་གསལ་
ལས་བཤད་ལ། ཁ་ཅིག་ཉི་མ་དང་གསེར་གྱི་མདོག་ཅན་དུ་བཤད་པ། མདོ་ཁ་ཅིག་ཏུ།
ཁྱེད་སྐུ་གསེར་མདོག་འོད་གསལ་བའི། སོགས་དང་མཐུན་ཟེར་བ་གསེར་ཕྲེང་དུ་འགྲེལ་
བའི་ཡིག་དོན་ལ་མ་ཞུགས་གསུངས་སོ། །མ་དང་ལ་སོགས་པས་ཕའི་བདུན་རྒྱུད་ཚུན་ཆད་
དང་ལེགས་པར་འབྲེལ་བའི་གཉེན་སྐྱེས་བུ་དམ་པ་རྒྱུད་མར་བྱུང་བའི་ཆོ་འབྲང་དང་།
རང་གིས་བྱང་ཆུབ་ལ་འགོད་པར་དབང་བའི་བྱང་སེམས་ཀྱི་འཁོར་དང་ལྡན་པ་དང་། བརྒྱ་
བྱིན་དང་ལ་སོགས་པས་ཚངས་པ་སོགས་ཀྱིས་མངོན་པར་བསྟོད་པར་སྐྱེ་ལ་སྐྱེ་མ་ཐག་
འཇིག་རྟེན་སྣང་བས་ཁྱབ་ཅིང་ས་རྣམ་པ་དྲུག་ཏུ་གཡོ་བ་དང་། སངས་རྒྱས་དང་ལ་སོགས་
པས་གནས་གཙང་གི་ལྷ་རྣམས་ཀྱིས་ཡིད་འབྱུང་བའི་གཏམ་གྱིས་བསྐུལ་ཏེ་ཁྱིམ་ནས་ངེས་
པར་འབྱུང་སྟེ་སྲོག་ཆགས་མང་བོ་དང་ལྷན་ཅིག་འབྱུང་ཞིང་ཐེག་པ་གསུམ་ལ་འགོད་པ་
དང༌། རྩ་བ་གསེར་ལྷུན་བཻཊུ་ཡལ་ག་རིན་པོ་ཆེ་སྣ་བདུན་མེ་ཏོག་ལོ་མ་རིན་པོ་ཆེ་ཐམས་
ཅད་ལས་གྲུབ་པ་དྲི་དང་འོད་ཀྱིས་འཇིག་རྟེན་འགེངས་པ་དགོས་འདོད་འབྱུང་བས་ཡིད་བཞིན་
གྱི་ནོར་བུ་དང་འདྲ་བའི་བྱང་ཆུབ་ཀྱི་ཤིང་སྟོན་པའི་ཨ་ཤྭདྲ་དང༌། ལ་སོགས་པས་འཁོར་
བ་འཇིག་གི་བླཀྴ། གསེར་ཐུབ་ཀྱི་ཨུ་དུམ་ཝ་ར། འོད་སྲུང་གི་ནྱ་གྲོ་དྷ། བྱམས་པའི་གླུ་ཤིང་
དང༌། གསེར་ཕྲེང་ལས། སྟོན་པ་ལྷུམས་སུ་འཇུག་པ་དང༌། བལྟམ་པ་དང༌། བྱང་ཆུབ་
པ་དང་དུས་མཚུངས་བར་ཤིང་དེའི་རྩ་བ་འཛུགས་པ་དང་ཁ་འབུས་པ་དང་། སྡོང་བོ་རྒྱས་
པར་གསུངས་པའི་ཕྱིར། སྔར་ལྟར་སྟོན་པ་རེ་རེ་ལ་མི་འདྲ་བ་རེ་རེ་ཡོད་པས་རིགས་གཅིག་

འགྲེལ་མཆན་སྐབས་དང་པོ། 412 རྣམ་མཁྱེན།
པའང་མིན་གསུངས་པ་ནི་ལེགས་པར་བརྟགས་པའོ། །ཞེས་གསུངས་སོ། །རྟེན་སངས་
རྒྱས་དང་བརྟེན་པ་སྟོབས་ལ་སོགས་པའི་སངས་རྒྱས་ཀྱི་ཆོས་ཀྱི་ངོ་བོར་གྱུར་བའི་ཡོན་
ཏན་སོགས་འགྲུབ་བྱེད་ཀྱི་ཐུན་མོང་མ་ཡིན་པའི་རྒྱུ་སྟོབས་ཕར་ཐམས་ཅད་ཡོངས་སུ་རྫོགས་
པར་བྱེད་པ་ཞེས་བྱ་བ་སྟེ་བཅུ་གཉིས་སོ། །གཉིས་པ་སྦྱོང་ཚུལ་ནི་དེ་ལྟ་བུའི་ཕུན་སུམ་
ཚོགས་པའི་མཚན་ཉིད་ཀྱི་ཡོངས་སུ་སྦྱོང་བ་རྣམ་པ་བཅུ་གཉིས་བོས་སྔ་མ་ས་དང་པོ་
བཞིན་དུ་མི་དམིགས་པར་རྟོགས་པའི་ཤེས་རབ་དང་སྙིང་རྗེས་ཟིན་པའི་སྒོ་ནས་ཡོངས་སུ་
སྦྱོང་བ་བྱས་བའི་ཁྱད་པར་དག་གིས་ས་དགུ་བ་ལེགས་པའི་བློ་གྲོས་རྫོགས་པར་མངོན་
དུ་བྱེད་པ་ཡིན་ནོའམ་ཡིན་ཏེ། རྣམ་པ་ཐམས་ཅད་དུ་སོགས་རྟགས་སྔར་ལྟར་རོ། །སྒྲ་
བཤད་ནི། མདོ་རྒྱན་ལས། སོ་སོར་ཡང་དག་རིག་བློ་བཟང་། །ས་དེ་ལེགས་པའི་བློ་གྲོས་
ཡིན། །ཞེས་སོ་རིག་རྗེས་མཐུན་པ་བཞིའི་བློ་གྲོས་བཟང་པོ་ཐོབ་པས་སོ། །གཉིས་པ་འབྲས་
བུ་ས་བཅུ་བ་ལ་གསུམ། དང་པོ་མཚམས་སྦྱར་བ་ནི། 《རྒྱུའི་ས་དགུ་བོ་རྣམས་ཀྱི་ཡོངས་
སུ་སྦྱོང་བ་སྔར་བཤད་པ་དེ་ལྟར་ངེས་པར་བསྟན་ཅིང་གཏན་ལ་ཕབས་ནས། (༣) ས་
བཅུ་བར་ཡོངས་སྦྱོང་མ་བཤད་པའི་རྒྱུ་མཚན་ཡོད་དེ་འབྲས་བུའི་ས་འཆད་པའི་སྐབས་ཉིད་
དུ་ཡོངས་སྦྱོང་དེ་དག་མ་བཤད་པར་མཚན་ཉིད་ཀྱི་སྒོ་ནས་བཤད་པས་གོ་ནུས་པའི་ཕྱིར།
(༡) ས་འོག་མ་ཐམས་ཅད་ཀྱི་སྤང་རྟོགས་ཀྱི་རིགས་ཡོངས་སུ་རྫོགས་པ་ལྡན་པར་བསྡུ་
བའི་སྒོ་ནས་ས་བཅུ་བའི་མཚན་ཉིད་འཆད་དོ། །( ༣) ས་བཅུ་བར་ཡོངས་སྤྱོང་བཤད་
པ་ཤེར་སྒྲོན་དང་གྲགས་ཆར་ས་འོག་མའི་ཡོངས་སྦྱོང་རྣམས་རྫོགས་པས་ཡིན་ཟེར་བར་དེ་
ལྟར་ས་དགུ་བ་ནས་གཉིས་པའི་བར་ལ་ཡང་འཆད་མི་རིགས་ཏེ། ས་འོག་མའི་དེ་རྫོགས་
པའི་ཕྱིར། ཞེས་གསེར་ཕྲེང་དུ་བཀག་ནས་རྔོག་ཊིཀ་ལས། ས་བཅུ་བ་ལ་ནི་ཡོངས་སུ་སྦྱོང་
བ་མ་བསྟན་ཏེ། འབྲས་བུའི་ས་ཉིད་ཀྱིས་རྒྱུའི་ས་རྣམས་ལས་རིགས་མི་འདྲ་བ་གྲུབ་པས།
ཞེས་ལྟར་རམ། ཡང་ན་སའི་ཚོགས་ནི་བྱང་སེམས་ཁོ་ནས་ཡིན་ལ་དེ་ཡང་མཐར་ཐུག་མ་

འགྲེལ་མཆན་སྐབས་དང་པོ། 413 རྣམ་མཁྱེན།
ཐུག་གཉིས་ལས་མ་ཐུག་པ་རྣམས་ནི་ཐུག་གི་བར་དུ་སྦྱོང་དགོས་པས་དང་པོ་དགུ་ལ་བཤད་
ཅིང་མཐར་ཐུག་བྱང་སེམས་སྐབས་སུ་གོང་དུ་འགྲོར་མེད་པས་སོ། །དེས་ན་དང་པོ་དགུ་
ཡོངས་སྦྱོང་གིས་གོང་མར་བགྲོད་ཚུལ་དང༌། བཅུ་བ་འོག་མའི་ཡོན་ཏན་ཡར་ལྡན་དུ་འདུས་
པའི་སྒོ་ནས་རང་སར་གནས་ཚུལ་གསུངས་སོ། །གཉིས་པ་རྩ་བ་ནི། དམན་པ་ས་བརྒྱད་
དང་རྒྱུའི་ས་དགུ་གཅིག་ཏུ་བྱས་པའི་ས་དགུ་སྔ་མ་བརྒྱད་ཤེས་མཐོང་དང་ཕྱི་མ་གནས་ནས་
འདས་ནས་ལས་ལ་དབང་བའི་ཡེ་ཤེས་ནི། གང་གིས་སངས་རྒྱས་ཀྱི་མཛད་པ་ཆ་འདྲ་
བ་བསྒྲུབ་པས་སངས་རྒྱས་སར་གནས་པ། །དེ་ནི་བྱང་ཆུབ་སེམས་དཔའི་ས། །བཅུ་
བ་ཡིན་པར་ཤེས་པར་བྱའོ། །མདོ་ནི་རབ་འབྱོར་ས་བཅུ་བ་ལ་གནས་པའི་བྱང་ཆེན་པོ་
ནི་དེ་བཞིན་གཤེགས་པ་ཉིད་དུ་བརྗོད་དོ། །ཞེས་དང༌། དེ་ལ་བྱང་ཆེན་ས་བཅུ་བར། ནས།
བྱང་ཆེན་པོའི་ས་བཅུ་པའོ། །ཞེས་པའོ། །རབ་འབྱོར་དེ་ལྟར་ན་བྱང་ཆེན་པོ་ཐེག་ཆེན་
ལ་ཡང་དག་པར་ཞུགས་པར་རིག་པར་བྱའོ། །ཞེས་པ་སའི་ཚོགས་ཀྱི་དོན་བསྡུ་བའོ། །གསུམ་
པ་འགྲེལ་བ་ལ་གཉིས་ལས། དང་པོ་འདའ་བྱ་ས་དགུ་ནི་ཞེས་བྱ་བ་གསུངས་ཏེ། ཉན་
ཐོས་དང་ལ་སོགས་པས་དངོས་བསྟན་གཙོ་བོ་རང་རྒྱལ་རང་གི་བྱང་ཆུབ་ཐོབ་པའི་རིགས་
སུ་ངེས་པའི་སྦྱོར་ལམ་དང༌། འབྲས་བུ་དང་པོ་རྒྱུན་ཞུགས་ལ་ཞུགས་པའི་རྟོགས་པ་དང༌།
རྒྱུན་དུ་ཞུགས་པ་ཙམ་པོ་པའི་རྟོགས་པ་དང༌། ལན་ཅིག་ཕྱིར་འོང་བའི་འབྲས་བུ་ཙམ་
པོ་བའི་རྟོགས་པ་དང་། ཕྱིར་མི་འོང་བའི་འབྲས་བུ་ཙམ་པོའི་རྟོགས་པ་དང་། དགྲ་བཅོམ་
པ་ཉིད་ཀྱི་རྟོགས་པ་ཅེས་བྱ་བ་དྲུག་དང༌། ༼ཁ༽དེ་གསུམ་ཉན་ཐོས་ཀྱི་ས་ཞེས་གཅིག་
ཏུ་སྡུད་པའི་རྒྱུ་མཚན་ཡོད་དེ། འདིར་འདའ་བྱ་ལ་ཐེག་པའི་ཚུལ་གསུམ་རྣམ་པར་གཞག་
པར་གསལ་བར་མཛད་དགོངས་པས་དེ་གསུམ་གཅིག་ཏུ་བསྡུས་པའི་ཕྱིར། ༼ཀ༽ཞུགས་
པ་དང་པོའི་ལྷག་མ་ཉན་ཐོས་ཀྱི་འབྲས་བུ་ཕྱི་མ་གསུམ་ལ་ཞུགས་པ་གསུམ་གྱི་རྟོགས་པ་
༼ག༽དང༌། རང་སངས་རྒྱས་འཕགས་པ་རྣམས་ཀྱི་རྟོགས་པ་རྣམས་ཆོས་ཅན། གོ་རིམས་

འགྲེལ་མཆན་སྐབས་དང་པོ། 414 རྣམ་མཁྱེན།
བཞིན་དུ་རིགས་ཀྱི་ས་ཡིན་ཏེ། ཐེག་དམན་གྱི་རྒྱས་རིགས་ལ་མི་འཁྲུལ་བའི་སོ་སྐྱེའི་རྟོགས་
པ་ཡིན་པའི་ཕྱིར་དང་བརྒྱད་པའི་ས་ཡིན་ཏེ། དགྲ་བཅོམ་ནས་མས་བགྲང་བའི་བརྒྱད་པའི་
རྟོགས་པ་ཡིན་པའི་ཕྱིར་དང༌། མཐོང་བའི་ས་ཡིན་ཏེ། གང་ཟག་གི་བདག་མེད་དང་བདེན་
བཞི་གསར་མཐོང་གི་རྟོགས་པ་ཡིན་པའི་ཕྱིར་དང༌། བསྲབས་པའི་ས་ཡིན་ཏེ། འདོད་
ཉོན་གསུམ་གཉིས་སྤངས་པའི་ཕྱིར་དང༌། འདོད་ཆགས་དང་བྲལ་བའི་ས་ཡིན་ཏེ། འདོད་
པ་ལ་ཆགས་པ་དང་བྲལ་བའི་ཕྱིར་དང་། བྱས་པ་རྟོགས་པའི་ས་ཡིན་ཏེ། རང་ལམ་གྱི་
བྱ་བ་རྫོགས་པར་བྱས་པར་རྟོགས་པའི་ཕྱིར་དང༌། ཉན་ཐོས་ཀྱི་ས་ཡིན་ཏེ། ཉན་ཐོས་
ཀྱི་འབྲས་ཞུགས་ལྷག་མའི་རྟོགས་པ་ཡིན་པའི་ཕྱིར་དང་། རང་སངས་རྒྱས་ཀྱི་ས་ཡིན་
ཏེ༑ ཐེག་པ་འབྲིང་གི་འཕགས་པའི་རྟོགས་པ་ཡིན་པའི་ཕྱིར། ཞེས་པ་རྣམས་དང་། སྔར་
ཇི་སྐད་བཤད་པའི་བྱང་ཆུབ་སེམས་དཔའི་ས་རྣམ་པ་དགུ་བོ་ཆོས་ཅན། བྱང་ཆུབ་
སེམས་དཔའི་ས་ཞེས་འདའ་བྱ་ས་དགུའི་གཅིག་ཁོ་ནར་བྱ་སྟེ་ས་དགུའི་གནས་ནས་འངའ་
བའི་ས་གཅིག་ཏུ་བསྡུས་ནས་བཞག་པའི་ཕྱིར། དཀར་བོ་རྣམ་མཐོང་དང་རིགས་ཀྱི་ས་གཉིས་
ཨ་བྷྱས་སྦྱོར་ལམ་དང་པོ་གསུམ་ཆོས་མཆོག་དང༌། གནོད་འཇོམས་ཆེ་བར་མོས་སྤྱོད་ངང་
བཟོད་ཆེན་དང་། ཆུང་བར་སྤྱོར་ལམ་དང་པོ་གཉིས་དང་ཕྱི་མ་གཉིས་ལ་རིམ་བཞིན་བཞག་
པ༑ ལེ་མང་དུ་དཀར་པོ་རྣམ་མཐོང་ཡོད་པས་ཡིན་ལ། བཙུན་པའི་རྣམ་འགྲེལ་དུ་ཉན་
ཐོས་ཀྱི་ས་དོར་ནས་དཀར་བོ་རྣམ་མཐོང་འདྲེན་པ་མདོ་སོགས་དང་འགལ་ལ། ཉི་སྣང་ངང་
ལེ་བརྒྱད་མར་དྲངས་པར་དཀར་བོ་རྣམ་མཐོང་མེད་པ་རྗེ་བཙུན་གྱིས་ས་དགུ་ཞེས་གསུངས་
པས་དེ་པགྲངས་ན་བཅུར་འགྱུར་བས་མ་དག་པར་དགོངས་པའམ། ཡང་ན་རིགས་ཀྱི་སར་
འདུས་པར་དགོངས་གསུངས་སོ། །རིགས་ཀྱི་སོགས་སྒྲས་ཐེག་ཆེན་སྡུད་ཅེས་པ་སྤྱིར་ཡིན་
ལ༑ རྣམ་བཤད་སོགས་རིགས་ཀྱི་ས་སྦྱོར་ལམ་ལ་སྦྱར་བ་དེ་ལ་རིགས་ཀྱི་སས་ཁྱབ་པས་
ཡིན་གྱི། གསེར་ཕྲེང་ལས། ཚོགས་སྦྱོར་གཉིས་ཀར་བཞག་པའི་དོན་རང་ལམ་དུ་རིགས་

འགྲེལ་མཆན་སྐབས་དང་པོ། 415 རྣམ་མཁྱེན།
ངེས་པ་དང་དཀར་བོ་རྣམ་མཐོང་བསྡུས་པ་སོགས་དང་འགྲིག་གོ །བརྒྱད་པ་སོགས་གཙོ་
བོ་རིམ་གྱིས་པ་ཡིན་ཀྱང༌། ཐོད་རྒལ་བ་དང་གཅིག་ཆར་བ་ཡང་སྡུད་ན་སྐབས་དང་སྦྱར་
ཞེས་པ་ལྟར་འཇོག་གོ །གཉིས་པ་དེ་ལས་འདས་པའི་ས་བཅུ་བ་བཤད་པ་ནི་གོང་དུ་བཤད་
པ་དེ་ལྟར་ས་དགུ་འདས་པ་སྟེ་དེ་རྣམས་ཀྱི་སྤངས་རྟོགས་ཀྱི་ཡོན་ཏན་ཡར་ལྡན་དུ་རྫོགས་
ནས་( ༣)འདི་ལ་བསྟན་བཅོས་སུ་སངས་རྒྱས་ཞེས་བརྗོད་ཀྱི་ཡང་དག་པར་རྫོགས་པའི་
སངས་རྒྱས་སུ་མི་བརྗོད་པ་ཅི་ཞེ་ན་ས་བཅུ་བ་ལ་ནི་བྱང་ཆུབ་སེམས་དཔའ་སངས་རྒྱས་
དང་མཛད་པ་ཆ་འདྲ་བས་སངས་རྒྱས་ཁོ་ནར་བརྗོད་པར་བྱའི་སྤང་རྟོགས་ཀྱི་ཡོན་ཏན་
མ་རྫོགས་པས་ཡང་དག་པར་རྫོགས་པའི་སངས་རྒྱས་ནི་མ་ཡིན་ནོ་ཞེས་ཉི་ཁྲི་ལས་སྔ་
མ་དངོས་དང་ཕྱི་མ་དོན་གྱིས་འབྱུང་པའི་ཕྱིར། (༡)སངས་རྒྱས་ཀྱི་ས་བཅུ་བ་དེ་ལ་
ལས་ལ་དབང་པའི་སྨོན་ལམ་གྱི་མཐུས་མཛད་པ་བཅུ་གཉིས་ཀྱིས་མངོན་པར་རྫོགས་པར་
སངས་རྒྱ་བའི་སྦྱོར་བ་ཤེས་པ་གང་གིས་གནས་པ་དེ་ནི་བྱང་ཆུབ་སེམས་དཔའི་ས་བཅུ་
བ་ཆོས་ཀྱི་སྤྲིན་ཡིན་པར་ཤེས་པར་བྱ་བ་ཡིན་ནོ། །(༣) བུ་ཉས་ཤནྟི་རྣམ་འགྲེལ་གྲགས་
ཆ་གསུམ་ལྟར་སངས་རྒྱས་སར་ཞུགས་པས་སངས་རྒྱས་ཞེས་བཤད་ཀྱང་འདྲའོ། །དེ་ལ་
སངས་རྒྱས་བརྗོད་ཅེས་པས་སངས་རྒྱས་མིན་པར་བསྟན་ཏོ། །ངེས་ཚིག་ནི། མདོ་རྒྱན་
ལས། སྤྲིན་བཞིན་གཉིས་ཀྱིས་དམ་པའི་ཆོས། །ཁྱབ་པའི་ཕྱིར་ན་ཆོས་ཀྱི་སྤྲིན། ཞེས་
མང་ཐོས་ཀྱི་ཆོས་ནམ་མཁའ་ལྟ་བུ་ལ་གཟུངས་དང་ཏིང་ངེ་འཛིན་སྤྲིན་བཞིན་ཁྱབ་པས་སོ།།
གཉེན་པོའི་ཚོགས་བྱེ་བྲག་ཏུ་བཤད་པ།
གསུམ་པ་གཉེན་པོའི་ཚོགས་བྱེ་བྲག་ཏུ་བཤད་པ་ལ་གསུམ། དང་པོ་མཚམས་སྦྱར་
བ་ནི། གཉེན་པོའི་ཚོགས་སྟོན་པ་ལ་ཚོགས་སྒྲུབ་དངོས་དང་ངེས་འབྱུང་སྒྲུབ་པའི་བར་
སྐབས་ཀྱི་ཚིགས་སུ་བཅད་པ་གཅིག་གསུངས་སོ། །གཉིས་པ་རྩ་བ་ནི་ཐེག་ཆེན་གྱི་མཐོང་

འགྲེལ་མཆན་སྐབས་དང་པོ། 416 རྣམ་མཁྱེན།
དང་གོམས་པའི་ལམ་དག་ལ་ཆོས་ཅན། ༼ཁ༽སྤང་བྱ་གཟུང་བ་དང་འཛིན་པའི་རྣམ་
རྟོག་བརྒྱད་པོ་རྣམས་ཉེ་བར་ཞི་བར་བྱ་བའི་གྲངས་ཀྱིས་བརྒྱད་ཡོད་པའི་ཕྱིར། །༼ཀ༽
གཉེན་པོ་རྣམ་པ་བརྒྱད་ཡོད་ཅེས་བྱ་སྟེ། ༼ག༽ མདོ་ནི་དྲི་བ་གསུམ་པ་གང་ནས་ངེས་
པར་འབྱུང་ཞེས་པའི་ལན་དུ་རབ་འབྱོར་ཁྱོད་ཀྱིས་གང་འདི་སྐད་དུ་ཐེག་པ་དེ་གང་ནས། ནས།
དེ་བས་སྤྲུལ་བས་སྟོང་བའི་ཕྱིར་རོ། །ཞེས་པ་མཐོང་ལམ་གཟུང་རྟོག་དང་པོའི་གཉེན་པོ་
དངོས་སུ་བསྟན་ནས་སྤང་བྱ་ཤུགས་ལ་བསྟན་པ་ཐམས་ཅད་ལ་འདྲའོ། །རབ་འབྱོར་གང་
མཚན་ཉིད་མེད་པའི་ཆོས་རྣམས། ནས། མ་འདྲེས་པ་བཅོ་བརྒྱད་ཀྱི་ངོ་བོ་ཉིད་ཀྱིས་སྟོང་
བའི་ཕྱིར་རོ། །ཞེས་པ་མཐོང་ལམ་གཟུང་རྟོག་གཉིས་པའི་གཉེན་པོའོ། །རབ་འབྱོར་གང་
མཚན་ཉིད་མེད་པའི། ནས། རྣམ་མཁྱེན་ཉིད་ཀྱི་ངོ་བོ་ཉིད་ཀྱིས་སྟོང་པའི་ཕྱིར་རོ། །ཞེས་
པ་མཐོང་ལམ་འཛིན་རྟོག་དང་པོའི་གཉེན་པོའོ། །རབ་འབྱོར་གང་མཚན་ཉིད་མེད། ནས།
ཐེག་པ་དེ་ནི་བསྐྱོད་དུ་མེད་པའོ། །ཞེས་པ་མཐོང་ལམ་འཛིན་རྟོག་གཉིས་པའི་གཉེན་པོའོ།།
དྲི་བ་བཞི་བ་ཐེག་པ་དེས་གང་དུ་གནས་པར་འགྱུར། ཞེས་པའི་ལམ་དུ་བམ་པོ་བཅུ་དགུ་
བ༑ རབ་འབྱོར་གཞན་ཡང་ཁྱོད་ཀྱིས་གང་འདི་སྐད་དུ་ཐེག་པ་ཆེན་པོ་དེ་ནས་གང་དུ་ཡང་
གནས་པར་འགྱུར་བ་མེད་དོ། །ཞེས་པ་སྒོམ་ལམ་གཟུང་རྟོག་དང་པོའི་གཉེན་པོའོ། །དྲི་
བ་ལྔ་བ་ཐེག་ཆེན་དེས་གང་ཞིག་ངེས་པར་འབྱུང་བར་འགྱུར། ཞེས་པའི་ལན་དུ་རབ་འབྱོར་
གང་ཡང་ཁྱོད་ཀྱིས་འདི་སྐད་དུ་ཐེག་པ་དེས་གང་ཞིག ནས། མ་འདྲེས་པ་བཅོ་བརྒྱད་དམིགས་
སུ་མེད་དོ། །ཞེས་པ་སྒོམ་ལམ་གཟུང་རྟོག་གཉིས་པའི་གཉེན་པོའོ། །ཤིན་ཏུ་རྣམ་པར་དག་
པའི་ཕྱིར། རྒྱུན་དུ་ཞུགས་པའི། ནས། སངས་རྒྱས་དམིགས་སུ་མེད་དོ། །ཞེས་པ་སྒོམ་
ལམ་འཛིན་རྟོག་དང་པོའི་གཉེན་པོའོ། །ཤིན་ཏུ་རྣམ་པར་དག་པའི་ཕྱིར། རྒྱུན་དུ་ཞུགས་
པའི་འབྲས་བུའི། ནས། ཐེག་པ་ཆེན་པོས་རྣམ་མཁྱེན་ཉིད་དུ་ངེས་པར་འབྱུང་བར་འགྱུར་
རོ༑ ༑ཞེས་པ་སྒོམ་ལམ་འཛིན་རྟོགས་གཉིས་པའི་གཉེན་པོའོ། །འདིར་དམན་པའི་ས་བརྒྱད་

འགྲེལ་མཆན་སྐབས་དང་པོ། 417 རྣམ་མཁྱེན།
ལ་དཀར་བོ་རྣམ་མཐོང་བགྲང་ནས་ཉན་ཐོས་ཀྱི་ས་དོར་བ་ལྟར། ཉི་སྣང་དུ་ཡང་བྱས་པས་
སྤྱིར་དེ་ལྟར་བྱ་སྟེ། སྔ་མ་དགོས་དབང་ཡིན་པའི་ཕྱིར་རོ། །བརྒྱད་སྟོང་པར་དྲི་བ་དྲུག་
བྱས་པའི་དང་པོ་གཉིས་ཀྱི་དྲིས་ལན་ཉི་ཁྲི་ལྟར་ལ། ཕྱི་མ་བཞི་ནི། གང་ལས་ངེས་པར་
འབྱུང་བ་དང༌། གང་གིས་ངེས་པར་འབྱུང་བ་དང༌། གང་དུ་གནས་པར་འགྱུར་བ་དང་།
གང་ཞིག་ངེས་པར་འབྱུང་བ་དྲིས་པའི་ལན་དུ་ཁམས་གསུམ་ནས་ངེས་པར་འབྱུང་བར་འགྱུར་
ཞིང་། ཞེས་པས་ཁམས་གསུམ་ནས་འབྱུང་ཞེས་དང་པོའི་ལན་དང༌། མི་དམིགས་པ་གང་
ཡིན་པས་ཡང་དག་པར་ཞུགས་ཏེ། ཞེས་པས་མི་དམིགས་པར་རྟོགས་པའི་ལམ་གྱིས་ཞུགས་
ཞེས་གཉིས་པའི་ལན་དང༌། ཐམས་ཅད་མཁྱེན་པ་ཉིད་དུ་གནས་པར་འགྱུར་ལ། ཞེས་
པས་གསུམ་པའི་ལན་དང་། བྱང་ཆེན་ངེས་པར་འགྱུར་ཏེ། བྱང་སེམས་དེར་འབྱུང་། ཞེས་
བཞི་བའི་ལན་ཏེ། དེ་བཞི་ཀུན་རྫོབ་ཏུ་དེ་དག་ཡོད་པར་བསྟན་པས་རིམ་བཞིན་མཐོང་སྤང་
རྟོག་པ་བཞིའི་གཉེན་པོ་དང༌། འོན་ཀྱང་གང་ནས་ངེས་པར་འབྱུང་བ་མེད། གང་གིས་
ཀྱང་ཡང་དག་པར་མ་ཞུགས། གང་དུ་ཡང་གནས་པར་མི་འགྱུར་མོད་ཀྱི་གནས་པ་མེད་
པའི་ཚུལ་གྱི་ཐམས་ཅད་མཁྱེན་པ་ཉིད་ལ་གནས་པར་འགྱུར་ལ། ཞེས་པས་དྲི་བ་དང་པོ་
གསུམ་གྱི་ལན་དེ་གསུམ་དོན་དམ་པར་མེད་པ་དང་། ཐེག་པ་ཆེན་པོ་དེས་གང་ཡང་ངེས་
པར་མ་བྱུང༌། ནས། ཆོས་གང་ཞིག་ཆོས་གང་གིས་ངེས་པར་འབྱུང་བར་འགྱུར། ཞེས་
པས། བཞི་བའི་ལན་བྱང་སེམས་གང་ཞིག་ལམ་གང་གིས་ངེས་པར་འབྱུང་བ་བདེན་པར་
མེད་ཅེས་དོན་དམ་གྱི་ཚུལ་གྱི་ལན་བཞིས་སྒོམ་སྤང་རྟོག་པ་བཞི་བའི་གཉེན་པོ་རིམ་བཞིན་
བསྟན་པ་རྒྱན་སྣང་གི་དོན་ནོ། །དེ་ལྟར་ཡོངས་སྦྱོང་ཕལ་ཆེར་ཐབས་ཀྱི་ཆ་དང་གཉེན་པོའི་
ཚོགས་ཤེས་རབ་ཀྱི་ཆ་ཡིན་ནོ། །གསུམ་པ་འགྲེལ་བ་ལ་ཞེས་བྱ་བ་གསུངས་ཏེ། ༼ཅ༽
མི་མཐུན་ཕྱོགས་ཀྱི་དབྱེ་བས་གཉེན་པོ་བརྒྱད་དུ་དབྱེ་རུང་སྟེ། གཟུང་བའི་རྣམ་པར་རྟོག་
པ་ཀུན་ནས་ཉོན་མོངས་པའི་དངོས་པོ་ཙམ་དང༌། གཉེན་པོའི་རྟེན་ཅན་ཏེ་ཡུལ་ཅན་

འགྲེལ་མཆན་སྐབས་དང་པོ། 418 རྣམ་མཁྱེན།
གཉིས་དང༌། འཛིན་པའི་རྣམ་པར་རྟོག་པ་གང་ཟག་རྫས་སུ་ཡོད་པ་དང་སྐྱེས་བུ་
བཏགས་པའི་རྟེན་ཅན་ཏེ་ཡུལ་ཅན་གཉིས་ཏེ་བཞི་བོ་སོ་སོར། ༼ཇ༽མཐོང་བའི་ལམ་
བཞི་དང་སྒོམ་པའི་ལམ་ལ་བཞི་ཡོད་པའི་ཕྱིར། ༼ཆ༽སྤོང་པས་ན། ༼ཉ༽འདི་ལྟར་
ན་སྦྱོར་ལམ་གྱི་རྟོག་པ་བཞི་དང་མིང་འདོགས་འདྲ་ལ། ཉི་སྣང་དུ་སྒོམ་སྤང་འཛིན་རྟོག་
གཉིས་ལ་འཕགས་པའི་གང་ཟག་ཐམས་ཅད་དུ་བཏགས་པ་ལ་བརྟེན་པ་དང་། བཏགས་པ་
དེའི་རྒྱུ་མཚན་མ་ལ་བརྟེན་པས་ཞེས་གསུངས་སོ། །༼ང༽ཀུན་བཏགས་དང་ལྷན་སྐྱེས་ཀྱིས་
བསྡུས་པའི་གཟུང་བ་དང་འཛིན་པར་རྣམ་པར་རྟོག་པ་བརྒྱད་ཉེ་བར་ཞི་བར་བྱ་བའི་
ཕྱིར། ༼ཏ༽དེ་དག་མདོ་བརྒྱད་སྟོང་པ་ལས་བསྟན་ཚུལ་ནི་སྔར་བཤད་པ་ལྟར་མཐོང་
ལམ་བཞི་ཀུན་རྫོབ་དང་སྒོམ་ལམ་བཞི་དོན་དམ་པའི་བདེན་པ་གཉིས་ཀའི་རྣམ་པ་ལ་བརྟེན་
ནས་མངོན་དུ་བྱ་བའི་སྟེ་རྟོགས་བྱའོ། །༼ཁ༽སྤང་བྱ་མི་མཐུན་པའི་ཕྱོགས་ཀྱི་རབ་
ཏུ་དབྱེ་བས། ༼ཀ༽ཐེག་ཆེན་གྱི་མཐོང་སྒོམ་གྱི་ལམ་གཉིས་པོ་ཁོ་ནའི་སྤང་བྱ་སེལ་
ནུས་པའི་གནས་སྐབས་ཀྱི་ཁྱད་པར་ཆོས་ཅན། ཁྱོད་ལ། ༼ག༽ གཉེན་པོའི་རྣམ་པ་
བརྒྱད་དོའམ་བརྒྱད་ཡོད་དེ། ༼ཐ༽
ངེས་འབྱུང་སྒྲུབ་པ་བཤད་པ།
བཞི་བ་ངེས་འབྱུང་སྒྲུབ་པ་ལ་གསུམ་ལས། དང་པོ་མཚམས་སྦྱར་བ་ནི། སྔར་
བཤད་པ། དེ་ལྟར་བསམ་པ་དང་སྦྱོར་བ་རྒྱ་ཆེན་པོའི་དབང་གིས་ཚོགས་བསགས་པ་ལ་
ནི༑ རྣམ་མཁྱེན་ངེས་པར་འབྱུང་བས་དེའི་འོག་ཏུ་བཞི་བ་ངེས་པར་འབྱུང་བའི་སྒྲུབ་
པ་བསྟན་ཏོ། །མདོའི་འབྲེལ་ནི། བཤད་ཟིན་དང་འཆད་འགྱུར་གྱི་ཐེག་ཆེན་རྣམས་ཅིའི་
ཕྱིར་ཐེག་ཆེན་ཞེས་བྱ་སྙམ་པའི་དོགས་པ་ཁོང་གནས་ཀྱི་དྲི་བའི་ལན་དུ་གསུངས་སོ། །གཉིས་
པ་རྩ་བ་ནི་ངེས་པར་འབྱུང་ས་སྤྱིའི་དབང་དུ་བྱས་པ་ཆེད་དུ་བྱ་བ་ཆེན་པོ་གསུམ་དང་། མདོ་

འགྲེལ་མཆན་སྐབས་དང་པོ། 419 རྣམ་མཁྱེན།
ནི༑ ལེའུ་བཅུ་གཅིག་པའི་དབུར། དེ་ནས་ཚེ་ལྡན་རབ་འབྱོར་ཀྱིས་བཅོམ་ལྡན་འདས་ལ་
འདི་སྐད་ཅེས་གསོལ་ཏོ། །བཅོམ་ལྡན་འདས་ཐེག་པ་ཆེན་པོ། ནས། ཟིལ་ཀྱིས་མནན་
ཅིང་འབྱུང་བ་ཡིན་ནོ། །ཞེས་པས་མཆོག་ཉིད་ཆེན་པོ་དང༌། རབ་འབྱོར་གལ་ཏེ་རིགས་
ཀྱིས། ནས། འབྱུང་བ་ཡིན་ནོ། །ཞེས་པས་སྤངས་པ་ཆེན་པོ་དང་། རབ་འབྱོར་གལ་ཏེ་
བྱང་ཆེན་པོས་སེམས་དང་པོ་བསྐྱེད། ནས། ཡོངས་སུ་མྱ་ངན་ལས་འདའ་བར་འགྱུར་རོ།།
ཞེས་པས་རྟོགས་པ་ཆེན་པོ་སྟེ་འབྱུང་ས་དང་པོ་དངོས་སུ་བསྟན་ནས། འབྱུང་བྱེད་ཀྱི་སྒྲུབ་
པ་ཤུགས་ལ་བསྟན་པ་འོག་མ་རྣམས་ལ་འདྲའོ། །འདིས་བདེན་སྣང་ཅན་གྱི་འཇིག་རྟེན་གསུམ་
བདེན་མེད་རྟོགས་པས་ཟིལ་གྱིས་མནན་ཏེ་ཆེན་པོ་གསུམ་དུ་ངེས་པར་འབྱུང་བས་ཐེག་ཆེན་
ཞེས་བཤད་དོ། །བྱེ་བྲག་སེམས་ཆེན་པོའི་དབང་དུ་བྱས་པ་གསུམ་ལས། འདི་མེད་པར་
སྔ་མ་ཆེན་པོ་གསུམ་མི་འབྱུང་བས་ཆོས་ཐམས་ཅད་བདེན་སྟོང་དུ་མཉམ་ཉིད་དུ་རྟོགས་པའི་
ཡེ་ཤེས་མཐར་ཐུག་དང་། མདོ་ནི། རབ་འབྱོར་གང་ཡང་ཁྱོད་ཀྱིས་འདི་སྐད་དུ་ཐེག་
པ༑ ནས། ནམ་མཁའ་དང་མཉམ་པ་སྟེ། འདི་ལྟར་ཐེག་པ་ཆེན་པོའོ། །ཞེས་ཡེ་ཤེས་
དེས་ཤེས་བྱ་ཐམས་ཅད་ལ་ཁྱབ་པས་ཐེག་ཆེན་ཞེས་པའོ། །སྦྱོར་བའི་སྒོ་ནས་སེམས་ཅན་
དོན་མཐའ་ཡས་པ་བྱེད་པའི་སྙིང་རྗེ་དང༌། མདོ་ནི། རབ་འབྱོར་གང་ཡང་ཁྱོད་ཀྱིས་
འདི་སྐད་དུ་ཇི་ལྟར་ན་ནམ་སེམས་ཅན་ཚད་མེད། ནས། དེ་བཞིན་དུ་ཐེག་པ་ཆེན་པོ་དེ་
ཡང་སེམས་ཅན་གྲངས་མེད་ཚད་མེད་དཔག་ཏུ་མེད་པའི་གོ་འབྱེད་དོ། །ཞེས་ཐེག་ཆེན་
ལ་སེམས་ཅན་ཚད་མེད་ཐར་ལམ་དུ་འཁྲིད་པའི་གོ་སྐབས་ཡོད་པར་བསྟན་ཏོ། །འབད་
མེད་ལྷུན་གྲུབ་ཏུ་གཞན་དོན་བྱེད་པའི་མཐར་ཐུག་གི་ཡེ་ཤེས་དང་། མདོ་ནི། རབ་འབྱོར་
གང་ཁྱོད་ཀྱི། ནས། རབ་འབྱོར་དེ་ལྟར་ན་ཐེག་པ་ཆེན་པོ་དེ་ནི་འོང་བ་ཡང་མེད་འགྲོ་བ་
ཡང་མེད་གནས་པ་ཡང་མེད་དོ། །ཞེས་ཐེག་ཆེན་ནམ་མཁའ་ལྟར་འགྲོ་འོང་གི་འབད་རྩོལ་
དང་བྲལ་བརབསྟན་ཏོ། །སྤངས་པ་ཆེན་པོའི་དབང་དུ་བྱས་པ་གཉིས་ནི། སྲིད་ཞིའི་མཐའ་

འགྲེལ་མཆན་སྐབས་དང་པོ། 420 རྣམ་མཁྱེན།
བས་འདས་པ་མི་གནས་པའི་མྱ་ངན་ལས་འདས་པར་ངེས་འབྱུང་དང༌། མདོ་ནི། རབ་
འབྱོར་གང་ཡང་ཁྱོད་ཀྱིས་འདི་སྐད་ཐེག་པ་དེ་ལ་སྔོན་གྱི་མཐའ་ཡང་མི་དམིགས་སོ། །ནས།
རྣམ་པ་ཐམས་ཅད་མཁྱེན་པ་ཉིད་དུ་འབྱུང་ངོ༌། །ཞེས་རྟག་ཆད་དབུས་གསུམ་ལ་མི་གནས་
པའི་མྱང་འདས་བསྟན་ཏོ། །ཐེག་པ་གསུམ་གྱི་སྤངས་རྟོགས་ཀྱི་རིགས་རྫོགས་པར་ཐོབ་
པའི་མཚན་ཉིད་ཅན་དུ་ངེས་འབྱུང་དང༌། མདོ་ནི། དེ་ནས་ཚེ་ལྡན་རབ་འབྱོར་གྱིས།
ནས། ཕྱི་མའི་མཐའ་དང་དབུས་སུ་མི་དམིགས་སོ། །ཞེས་ཐོབ་པར་བྱ་བ་དགག་པ་དང་།
ཚེ་ལྡན་ཤཱ་བུ་གང་ཡང་འདི་སྐད་དུ་ཅིའི་ཕྱིར་ན་གཟུགས། ནས། བྱང་སེམས་མེད་ཅིང་
དམིགས་སུ་མེད་དོ། །ཞེས་ཐོབ་པ་པོ་དགག་པ་དང༌། ཚེ་ལྡན་ཤཱ་བུ་གང་ཡང་འདི་སྐད་
དུ༑ ནས། མཉམ་པ་མ་མཆིས་པའི་ཆོས་ཀྱི་རྣམ་གྲངས་སུ་བགྱི་པའོ། །ཞེས་ཐོབ་བྱ་ཐོབ་
བྱེད་གཉིས་ཀའི་འབྲེལ་བ་བཀག་པས་ཐེག་ཆེན་ལ་བསླབས་པས་རྣམ་མཁྱེན་དུས་གསུམ་དུ་
ཐོབ་ཀྱང་དེ་དག་བདེན་པར་མེད་པར་བསྟན་ཏོ། །རྟོགས་པ་ཆེན་པོའི་དབང་དུ་བྱས་པ་ལ་
གཉིས་ལས། རྟོགས་པ་ཆེན་པོ་དངོས་ནི། རྣམ་པ་ཐམས་ཅད་མཁྱེན་ཉིད་དང་། མདོ་
ནི༑ ལེའུ་བཅུ་གསུམ་པའི་དབུར་དེ་ནུས་ཚེ་ལྡན་ཤཱ་བུས། ནས། རྣམ་མཁྱེན་ཉིད་ཀྱི་བར་
དུ་ཡོངས་སུ་སྦྱད་པར་བྱའོ། །ཞེས་ཆོས་ཐམས་ཅད་མཁྱེན་ཡང་བདེན་ཞེན་མེད་པར་བསྟན་
ཏོ༑ ༑རྟོགས་པ་ཆེན་པོའི་རྒྱུ་མཐར་ཐུག་རྡོ་རྗེ་ལྟ་བུའི་ཏིང་ངེ་འཛིན་ཀྱིས་བསྡུས་པའི་ལམ་
དང་། མདོ་ནི། དེ་ནས་ཚེ་ལྡན་ཤཱ་བུས་ཚེ་ལྡན་རབ་འབྱོར་ལ་འདི་སྐད་ཅེས་སྨྲས་སོ། །ཚེ་
ལྡན་རབ་འབྱོར་ཇི་ལྟར་ན་བྱང་ཆེན་ཕྱིན་དྲུག་ལ་སྤྱོད་ཚེ། ནས། སེམས་ཅན་ཚད་མེད་
བླ་མེད་རྫོགས་བྱང་དུ་སེམས་སྐྱེས་སོ། །ཞེས་འཇིག་རྟེན་ལས་འདས་མ་འདས་ཀྱི་ཕྱིན་དྲུག་
གི་ཁྱད་པར་འཁོར་གསུམ་དུ་དམིགས་པ་ཡོད་མེད་ཀྱིས་བཤད་ནས་དམིགས་བྲལ་ཀྱི་ཁྱད་
པར་མ་བསྟན་ཏོ། །དེས་རབ་འབྱོར་གྱི་ལེའུ་རྫོགས་སོ། །དེ་བརྒྱད་གྱི་ཡུལ་ཅན་ཏེ་འབྱུང་
སའི་ཡུལ་དུ་བྱས་ནས་དེར་ངེས་པར་འབྱུང་བའི་སྒྲུབ་པ་སྟེ། གྲངས་རྣམ་པ་བརྒྱད་ཀྱི་

འགྲེལ་མཆན་སྐབས་དང་པོ། 421 རྣམ་མཁྱེན།
བདག་ཉིད་འདི་ནི། ངེས་འབྱུང་སྒྲུབ་པ་ཡིན་པར་ཤེས་བྱའོ། །གསུམ་པ་འགྲེལ་བ་ནི།
ཞེས་བྱ་བ་གསུངས་ཏེ། ཆེད་དུ་བྱ་བ་གསུམ་སྔར་ཇི་》སྐད་བཤད་པ་དང་། མདོ་ནི།
བརྒྱད་སྟོང་བར། དེ་སྐད་ཅེས་བཀའ་སྩལ་བ་དང༌། ནས། ངེས་པར་འབྱུང་བར་འགྱུར་
བ་ལ་བརྗོད་དོ། །ཞེས་པ་དང༌། གཞན་དོན་འཕྲིན་ལས་ཀྱི་རྒྱུ་ཤེས་རབ་ཀྱིས་ཆོས་ཐམས་
ཅད་ནམ་མཁའ་ལྟར་མཉམ་པར་མཁྱེན་པ་སེམས་ཅན་ཐམས་ཅད་ཀྱི་སྡུག་བསྔལ་བསལ་
བྱར་མཉམ་པ་ཉིད་དུ་མཁྱེན་པ་དང༌། མདོ་ནི། ནམ་མཁའ་ལྟར་མཉམ་པ་ཉིད་ཀྱི་ཕྱིར་
དེ་ནི་ཐེག་པ་ཆེན་པོའོ། །ཞེས་འཕྲིན་ལས་ཀྱི་ངོ་བོ་གཉིས་ལས་དང་པོ་སེམས་ཅན་གྱི་དོན་
བྱེད་པར་ཏེ་མཐའ་ཡས་པ་བྱེད་པ་དང༌། མདོ་ནི། ཇི་ལྟར་ནམ་མཁའ་ལ་སེམས་ཅན་
གཞལ་དུ་མ་མཆིས། ནས། བྱང་ཆེན་རྣམས་ཀྱི་ཐེག་པ་ཆེན་པོའོ། །ཞེས་དང༌། གཉིས་
པ་ཐབས་ཤེས་ཟུང་དུ་འབྲེལ་བས་འབད་རྩོལ་གྱིས་མཚན་མ་མེད་པར་གཞན་དོན་གྱི་བྱ་
བ་ཐམས་ཅད་བྱེད་པ་ཉིད་ཀྱིས་ལྷུན་གྱིས་གྲུབ་པ་དང༌། མདོ་ནི། འདི་ལ་འོང་བ་ཡང་
མ་མཐོང་འདི་ལ་འགྲོ་བ་ཡང་མ་མཐོང་ཞིང་འདི་ལ་གནས་པ་ཡང་མ་མཆིས་སོ། །ཞེས་
དང་། རང་དོན་སྤངས་རྟོགས་གཉིས་ལས། དང་པོ་སྤངས་པའི་ངོ་བོ་རྟག་པ་སྔོན་མཐའ་
འཁོར་བ་དང༌། ཆད་པ་ཕྱི་མཐའ་མྱང་འདས་ཀྱི་མཐའ་དང་བྲལ་བའི་ངོ་བོའི་གནས་
སྐབས་ཀྱི་ཁྱད་པར་དང་། མདོ་ནི། བཅོམ་ལྡན་འདས་འདི་ལྟར་ཐེག་པ་ཆེན་པོ་འདི་
ལ་སྔོན་གྱི་མཐའ་མི་དམིགས། ནས། ཐེག་པ་ཆེན་པོ་ཡིན་ནོ། །ཞེས་དང་། གཉིས་པ་
ཁྱད་པར་ནི། སྤང་བྱ་དེ་དག་ཟད་པས་ཐེག་པ་གསུམ་གྱི་རྟོགས་བྱའི་དོན་ཐམས་ཅད་
འཐོབ་པ་དང་འདི་ལ་སྤངས་པ་མི་དགོས་སམ་དཔྱད། མདོ་ནི། བྱང་ཆེན་རྣམས་ཀྱི་འདི་
ལ་བསླབས་པས། ནས། གཉིས་སུ་མ་མཆིས་པའི་གྲངས་སུ་གཏོགས་སོ། །ཞེས་ཐོབ་བྱ་
ཐོབ་པ་སོགས་བཀག་པ་རྒྱན་སྣང་ལས་དང༌། ཐོབ་པའི་ངེས་པར་འབྱུང་བ་དེར་ཡང་ཐོབ་
པར་བྱ་བ་དང་ཐོབ་པར་བྱེད་པ་དང་གཉིས་ཀའི་འབྲེལ་བ་བཀག་པའི་མཚན་ཉིད་ཅན་ཏེ་

འགྲེལ་མཆན་སྐབས་དང་པོ། 422 རྣམ་མཁྱེན།
གསུངས་པས་ཡོངས་འཛིན་རིན་པོ་ཆེའི་མཆན་དུ་མི་དམིགས་སོ། །ཞེས་པ་ནས། ཕྱི་མཐའ་
བཟུང་བ་ལྟར་དགོན་འདིའི་པར་མ་སོགས་སུ་དེ་ལྟར་བྱས་པ་མི་འཐད་དེ་རྒྱན་སྣང་ལས། དེ་
ལྟར། ཞེས་བྱ་བ་ནི་ཐོབ་པར་བྱ་བ་དང་ཐོབ་པ་པོ་བཀག་པས་སོ། །ཞེས་དེས་རྗེས་སུ་གསུངས་
པ་དང༌། གཉིས་ཀའི་འབྲེལ་བ་དེའི་རྗེས་སུ་ཡོད་པའི་ཕྱིར། རྣམ་མཁྱེན་དུ་འབྱུང་བའི་
འགོར། བཅོམ་ལྡན་འདས་དེ་ལྟར་ཞེས་པ་དང་། ཚིག་འདྲ་བ་གོང་གི་མི་དམིགས་སོ། །ཞེས་
པའི་མཇུག་ཏུ་ཡོད་པས་ཡིན་ནོ། །གཉིས་པ་རྟོགས་པའི་ངོ་བོ་ནི། ཇི་སྐད་བཤད་པའི་
སེམས་བསྐྱེད་སོགས་ཆོས་བཅུ་མངོན་སུམ་དུ་མཁྱེན་པའི་རྣམ་པ་ཐམས་ཅད་མཁྱེན་པ་
ཉིད་དང་། མདོ་ནི། བཅོམ་ལྡན་འདས་དེ་ལྟར་ཤེར་ཕྱིན་ལ་ཆོས་ཐམས་ཅད་རྣམ་པ་ཐམས་
ཅད། ནས། འདི་ལྟར་ཡང་ཆོས་ཐམས་ཅད་ལ་མི་གནས་པའི་ཕྱིར་རོ། །ཞེས་དང་། གསེར་
ཕྲེང་དུ་ཇི་སྐད་བཤད་པ་མཆོད་བརྗོད་ལ་སྦྱར་བ་ཉ་ཊཱི ཀ་ལྟར་ཡིན་ལ། ཚིག་གསལ་ལས་
གཉེན་པོ་ཡན་དུ་བཤད་པ་ལ་བྱས་ནས་བརྒྱད་ཀར་སྦྱར་ཟེར་བ་མི་འཐད་དོ། །རྟོགས་པའི་
རྒྱུ་ནི་དེའི་ཁྱད་པར་གྱི་ལམ་དང་མདོ་ནི། དེ་སྐད་ཅེས་སྨྲས་པ་དང༌། ནས། གནས་པ་
འདིས་གནས་པར་འདོད། ཞེས་པའོ། །ངེས་པར་འབྱུང་ས་བརྒྱད་དུ་ངེས་པ་སྟེ། ངེས་ཏེ་
ངེས་པར་འབྱུང་བར་བྱ་བའི་གཞི་བརྒྱད་པོ་དེ་ལྟ་བུ་དག་ལམ་ཁྱད་པར་དུ་འཕགས་པའི་
ཆོས་གཞན་མེད་པའི་ཕྱིར། ཁ་ཅིག་ཐམས་ཅད་མི་དམིགས་པ་ཉིད་ལས་ཁྱད་པར་འཕགས་
པའི་ཆོས་གཞན་མེད་ཅེས་སྦྱར་བ་རྒྱན་སྣང་དང་འགལ་ཚུལ་སླའོ། །ངེས་པར་འབྱུང་ཚུལ་
ཆོས་ཐམས་ཅད་དོན་དམ་པར་མི་དམིགས་པར་རྟོགས་པ་ཉིད་ཀྱིས་ཐ་སྙད་དུ་ངེས་པར་
འབྱུང་བའི་གཞི་རྣམ་པ་བརྒྱད་དུ་ངེས་པ་ཡིན་པས་ན་ངེས་པར་འབྱུང་བའི་སྒྲུབ་པ་ནི་
དབྱེ་གཞི། དབྱེ་བའི་ངོ་བོ་རྣམ་པ་བརྒྱད་ཡིན་ནོ། །ངེས་འབྱུང་སྒྲུབ་པ་བརྒྱད་པོ་ལྡོག་
ཆས་འབྱེད་ལ། ས་མཚམས། གསེར་ཕྲེང་ལས་རྒྱུན་མཐའ་ཁོ་ནར་བཞག་པ་བུ་ཉ་ལྟར་
གཙོ་བོར་དགོངས་ལ། རྣམ་བཤད་ལས་རེད་མདའ་བ་ལྟར་ས་བརྒྱད་པ་ནས་བཞག་པ་ལྟར་

འགྲེལ་མཆན་སྐབས་དང་པོ། 423 རྣམ་མཁྱེན།
བྱའོ། །དེ་རྒྱན་སྣང་ལས། རྒྱུ་དང་འབྲས་བུའི་བདག་ཉིད་ཀྱི་སྒོ་ནས་འདིར་ཡང་དང་ཡང་
དུ་བཟླས་པའི་ཕྱིར། ཞེས་པ་ལྟར་སེམས་བསྐྱེད་ནས་སྒྲུབ་བཞིའི་བར་རེ་རེའི་སྐབས་སུ་རྣམ་
མཁྱེན་ཐོབ་བྱེད་ཀྱི་ཐབས་ཆ་ཚང་ཡང་ཡང་བཤད་དེ་རྣམ་མཁྱེན་མཚོན་ནོ། །གསུམ་པ་
སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་
པར་རྟོགས་པའི་རྒྱན་ཅེས་བྱ་བ་ལ་སྐབས་བརྒྱད་ཡོད་པ་ལས་སྐབས་ནི་ལེའུ་དང་། དང་
པོ་ནི་ཚིག་གསལ་ལྟར་ན་མཆོག་དང༌། གཉིས་པ་ལ་ལྟོས་པའིའོ། །འགྲེལ་བ་ནི་དོན་ཙམ་
དང་འོ། །ནི་རྫོགས་ཚིག་གོ །སྨྲས་པ། པད་དཀར་ལྟར་བསྔགས་བུ་རམ་ཤིང་བ་ཡིས།།
མགོ་སྨོས་རྣམ་སྤྲོས་གོ་བའི་གདུལ་བྱ་ལ། །ཆོས་བཅུའི་ཀུན་མཁྱེན་ཡེ་ཤེས་མཚོན་ནོ་ཞེས།།
དོན་དམ་ཚུལ་དུ་བསྟན་པའི་སྦས་པའི་དོན། །མི་ཕམ་རྒྱལ་བའི་དགོངས་པ་ཇི་བཞིན་དུ།།
འཕགས་སེང་ཉི་ཟླ་ཟུངགིས་སྣང་བར་བྱས། །དེ་ལས་ཆེས་ཆེར་གསལ་བའི་འགྲེལ་ཆུང་
དོན། །ཐེག་ཆེན་གདམས་ངག་མཆོག་ལ་ཐོས་བསམ་ཀྱིས། །རིགས་ཀྱི་ས་བོན་ཐོབ་པར་
བྱས་ནུས་སུ། །བསམ་པ་སེམས་བསྐྱེད་སྤྱོད་པའི་གོ་གྱོན་ཏེ། །ངེས་འབྱེད་ལྷག་མཐོང་
མཚོན་བཅས་གཡུལ་ཞུགས་ནས། །ཕྱིན་དྲུག་ས་ལམ་དཔུང་གི་ཚོགས་བསགས་ཏེ། །དམིགས་
པའི་ཡུལ་རྣམས་དབང་དུ་བསྡུས་ནས་ནི། །ཆེན་པོ་གསུམ་གྱི་རྫོངས་སུ་ངེས་འབྱུང་བས།།
ཀུན་མཁྱེན་ལྷ་དབང་གོ་འཕང་སྒྲུབ་པའི་ཚུལ། །རྒྱལ་བ་གཉིས་པའི་གསུང་བཞིན་གསལ་
བར་བྱས། །ཞེས་བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་ཆུང་དོན་གསལ་བའི་
མཆན་འགྲེལ་ཀུན་བཟང་ཞིང་གི་ཉི་མ་ཐར་འདོད་མུན་སེལ་ལས་སྐབས་དང་པོའི་མཆན་
འགྲེལ་བྱས་ཟིན་ཏོ། །

འགྲེལ་མཆན་སྐབས་གཉིས་པ། 424 ལམ་ཤེས།
༄༅། །བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་ཆུང་
དོན་གསལ་བའི་མཆན་འགྲེལ་ཀུན་བཟང་ཞིང་གི་ཉི་མ་
ཐར་འདོད་མུན་སེལ་ལས་སྐབས་གཉིས་པའི་
མཆན་འགྲེལ་བཞུགས་སོ། །
༄༅། །སྔོ་སངས་ལྷ་ལམ་ཡངས་པའི་དཀྱིལ་འཁོར་དབུས། །
དམར་སེར་མཛད་འཕྲིན་འོད་ཀྱི་གུར་ཁྱིམ་ཅན། །
བདག་སྙིང་ཟེའུ་འབྲུར་དུས་ཀུན་རྟག་བཞུགས་ལ། །
འཆད་རྩོད་རྩོམ་པའི་བློ་གྲོས་སྣང་བ་སྩོལ། །
ལམ་ཤེས་ཀྱི་ཡན་ལག་བཤད་པ།
དེ་ལྟར་ཐོབ་བྱའི་འབྲས་བུ་རྣམ་མཁྱེན་བཤད་ནས། གཉིས་བ་རྣམ་མཁྱེན་དེར་བགྲོད་
པའི་ལམ་ཤེས་བཤད་པ་ལ། འབྲེལ་བཀོད་པའི་མཚམས་སྦྱར་བ་དང༌། ཆོས་བཅུ་གཅིག་
གིས་ལམ་ཤེས་མཚོན་ཏེ་བསྟན་པ་དང༌། སྐབས་བསྡུ་བའོ། །དང་པོ་ནི། རྣམ་པ་ཐམས་
ཅད་མཁྱེན་པ་ཉིད་མངོན་སུམ་དུ་རྟོགས་ཤིང་ཐོབཔ་ནི་དེར་བགྲོད་པའི་ལམ་ཤེས་པ་ཉིད་
རྫོགས་པར་བསྒོམས་ཤིང་ཡོངས་སུ་ཤེས་པ་མེད་ན་རྣམ་མཁྱེན་དེ་ཐོབ་པ་མེད་པས་ལམ་
ཤེས་པ་ཉིད། འཆད་དོ། །རྒྱན་སྣང་ལས། གལ་ཏེ་དེ་ལྟར་རབ་ཏུ་དགའ་བ་ལ་སོགས་
པའི་ཞེས་སོགས་ཀྱི་རྩོད་ལན་ནི། གཉིས་པ་འདིར་ཐེག་ཆེན་གྱི་མཐོང་སྒོམ་གྱི་ལམ་སྟོན་
མི་དགོས་པར་ཐལ། སྐབས་དང་པོར་རབ་དགའ་སོགས་ས་བཅུའི་མཐོང་སྒོམ་བསྟན་པས་
སོ༑ ༑ཞེས་པར་སྐྱོན་མེད་དེ། དང་པོར་དེ་དག་རྣམ་མཁྱེན་ཀྱི་ཡུལ་དང༌། འདིར་རྣམ་

འགྲེལ་མཆན་སྐབས་གཉིས་པ། 425 ལམ་ཤེས།
མཁྱེན་གྱི་རྒྱུར་བསྟན་པས་བསྟན་ཚུལ་མི་འདྲ་ལ། དང་པོར་ཡུལ་གྱིས་ཡུལ་ཅན་མཚོན་
ཕྱིར་དང༌། འདིར་རྣམ་མཁྱེན་ཐོབ་པ་ལ་སྟོང་ཉིད་གཅིག་པུ་བསྒོམ་པ་དང༌། སྐྱབས་འགྲོ་
ཙམ་གྱིས་ཆོག་སྙམ་པ་དང༌། འོག་མས་འཁོར་བར་སྐྱོ་ནས་བསྒོམ་ན་ཐེག་ཆེན་ལ་སྐྱོ་བ་
དེ་མི་མཛེས་སྙམ་པའི་ལོག་རྟོག་ལྡོག་པ་དང༌། རྣམ་མཁྱེན་ཐོབ་པ་ལ་ལམ་གསུམ་རྫོགས་
པར་བསྒོམ་དགོས་པར་ཤེས་ཆེད་ཡིན་པས་དགོས་པ་མི་འདྲ་ཞེས་གསུངས་སོ། །མདོ་འབྲེལ་
ནི༑ རྣམ་མཁྱེན་བཤད་ཟིན་པ་དང་འཁོར་ལྷའི་བུ་མང་པོ་འདུས་པ་ལ་གསུངས་ལ། རེད་
མདའ་བས་འཁོར་གསར་བ་རྣམས་ལ་སྔ་མ་བསྟན་ན་ཟློས་པར་འགྱུར་བས། ལམ་ཤེས་བསྟན་
པ་ན་རྒྱུ་འདིས་ཐོབ་པར་བྱ་བ་ནི་རྣམ་མཁྱེན་ནོ་ཞེས་རྟོགས་པར་འགྱུར་བ་དང༌། སྔར་གནས་
པའི་འཁོར་ཁ་ཅིག་གིས་ཆོས་བཅུ་བོ་དེ་སངས་རྒྱས་ཁོ་ནས་རྟོགས་བྱ་དང་ཐོབ་བྱ་ཡིན་སྙམ་
པའི་ལོག་རྟོག་སེལ་ཕྱིར། དེའི་ནང་ནས་རྒྱུ་ཙམ་ཞིག་དྲངས་ནས་བྱང་སེམས་ཀྱི་ཐོབ་བྱ་
བསྟན་པར་གསུངས་སོ། །གཉིས་པ་ལ། ལམ་ཤེས་ཀྱི་ཡན་ལག་དང༌། ལམ་ཤེས་ཀྱི་
རང་བཞིན་ནོ། །དང་པོ་ལ་གཉིས། དང་པོ་རྩ་བ་ནི། འཁོར་གྱི་འདོད་གཟུགས་ཀྱི་གྷ་
རྣམས་ཀྱི་ང་རྒྱལ་བཅོམ་ནས་སེམས་བསྐྱེད་ཀྱི་སྣོད་དུ་རུང་བར་བྱ་བའི་ཕྱིར། །སངས་
རྒྱས་ཀྱི་རང་བཞིན་གྱི་འོད་ཀྱིས་ལྷ་རྣམས་ཀྱི་འོད་མོག་མོག་པོར་མཛད་པས་རྟེན་ང་རྒྱལ་
མངོན་གྱུར་དང་བྲལ་བ་དང༌། །ཉི་སྣང་དུ་ང་རྒྱལ་བཅོམ་པ་རྩ་བར་འོད་མོག་མོག་པོར་
མཛད་པའི་དགོས་པ་དང༌། ལམ་ཤེས་སྐྱེ་བའི་སྣོད་དུ་བྱས་པ་ང་རྒྱལ་བཅོམ་པའི་དགོས་
པར་མཛད་ལ། མདོ་ནི། ལེ་བརྒྱད་མར། དེས་ན་ཡང་སྟོང་གསུམ་གྱི་སྟོང་ཆེན་པོའི།
ནས། གོང་ན་མེད་པར་སྣང་ངོ་ཞེས་པ་རྐང་བ་གཉིས་པ་མོག་མོག་པོར་མཛད་དང༌། དེ་
ནས་ལྷའི་དབང་བོ་བརྒྱ་བྱིན་གྱིས། ནས། ཇི་ལྟར་བསླབ་པར་བྱ་ཞེས་པ་རྐང་བ་དང་པོའི་
མདོར་སོ་སོར་སྦྱར་བ་ང་རྒྱལ་ཆག་སྟེ་སངས་རྒྱས་ཀྱི་མཐུ་མཐོང་ནས་སེམས་བསྐྱེད་པ་ལ་
དགོངས་སོ། །སྐྱེ་ཚུལ་གནས་སྐབས་ལམ་ཤེས་སྐྱེ་བའི་ཡུལ་ངེས་པ་སེམས་བསྐྱེད་པ་དང་།

འགྲེལ་མཆན་སྐབས་གཉིས་པ། 426 ལམ་ཤེས།
མདོ་ནི། དེ་སྐད་ཅེས་སྨྲས་པ་དང༌། ནས། འཁོར་བའི་རྒྱུན་གྱི་མཚམས་བཅད་པའི་ཕྱིར།
ཞེས་ལམ་ཤེས་སྐྱེ་བ་ལ་སེམས་བསྐྱེད་ངེས་པར་དགོས་པས་ཡུལ་ངེས་པ་དང་ཡང་དག་
པའི་སྐྱོན་མེད་པ་ལ་ཞུགས་པ་རང་ལུགས་ལ་ཐེག་དམན་མཐོང་ལམ་སོགས་དང་། མཚམས་
བཅད་པ་འཁོར་བར་ལས་ཉོན་གྱིས་སྐྱེས་པ་མང་བོ་ལེན་རྒྱུ་ལོག་པ་ཡིན་ལ། སྙིང་པོ་མཆོག་
ཏུ་སྐྱོན་མེད་པ་ལྷག་མེད་མྱང་འདས་དང༌། མཚམས་བཅད་པ་འཁོར་བར་ཟམ་མ་ཆད་
པར་འགྲོ་བ་བཅད་པར་བྱས་པ་དང་། དག་ལྡན་དང་གྲགས་ཆར་ཞི་བ་བགྲོད་པ་བ་ལ་མཐུ་
མེད་པ་དང་། ཁྱབ་པའི་དོན་ཡོངས་གྱུར་བ་ལ་སྦྱར་བ་སེམས་ཙམ་ལུགས་ལའང་མི་འཐད་
དེ༑ མཆན་ལྟར་སྔ་མ་ཕལ་ཆེར་མི་འཇུག་པ་དང༌། ཕྱི་མ་ཐེག་གཅིག་སྟོན་པའི་མདོ་ཡིན་
པས་སྒྲ་ཇི་བཞིན་པ་མ་ཡིན་པའི་ཕྱིར་རོ། །གནོད་འཇོམས་ཆེ་བས་མཐུ་མེད་པ་ལོག་པ་ཉིད་
དུ་ངེས་པ་ལ་བྱས་པ། མཚམས་བཅད་པར་བཅས་པ་དང་ནང་འགལ་ལོ། །མཐར་ཐུག་
སྐྱེ་ཚུལ་རིགས་ཅན་གསུམ་ག་ལ་རིགས་ཀྱིས་ཁྱབ་པས་ཐམས་ཅད་ལ་སྐྱེ་རུང་བ་དང་། །མདོ་
ནི༑ འོན་ཀྱང་གལ་ཏེ་དེ་དག་ནས། སེམས་བསྐྱེད་ན་དེ་དག་ལ་ཡང་རྗེས་སུ་ཡི་རང་ངོ་།།
ཞེས་སྔར་སེམས་བསྐྱེད་མི་ནུས་པར་བསྟན་པ་དེས་ཀྱང་བསྐྱེད་ཅེས་པས་ཐམས་ཅད་ལ་སངས་
རྒྱས་ཀྱི་རིགས་ཀྱིས་ཁྱབ་པར་བསྟན་ཏོ། །ལམ་ཤེས་ཀྱི་ངོ་བོ་འཁོར་བ་མི་འདོར་བའི་རང་
བཞིན་དང་ནི། མདོ་ནི། ཁོ་བོ་ནི་དེ་དག་གི་དགེ་བའི་ཕྱོགས་ལ་བར་ཆད་མི་བྱེད་དེ། ཞེས་
སྐྱོན་མེད་པར་ཞུགས་པའི་ཉན་ཐོས་དེ་དག་གི་དགེ་བ་སེམས་བསྐྱེད་པའི་ཕྱོགས་ལ་བར་ཆད་
མི་བྱེད་ཅེས་པའོ། །ལམ་ཤེས་དེ་ཡི་གདུལ་བྱ་འཁོར་དུ་སྡུད་པའི་བྱེད་ལས། །སོ། །མདོ་
ནི༑ ཁྱད་པར་དུ་འཕགས་པའི་ཆོས་རྣམས་ལས། ནས། ཐོབ་པར་བྱའོ། །ཞེས་ཁྱད་པར་
འཕགས་པའི་དགེ་བའི་བཤེས་གཉེན་བསྟེན་པ་ལས། མཆོག་ཏུ་འཕགས་པའི་སེམས་བསྐྱེད་
སོགས་ཐོབ་པར་བསྟན་པར་རྒྱན་སྣང་ལས་སོ། །སྙིང་བོ་མཆོག་ཏུ་ཁྱད་འཕགས་གཉིས་རྒྱུ་
དུས་ཀྱི་སེམས་བསྐྱེད་དང༌། དེ་ལས་བྱུང་བའི་ཐེག་ཆེན་ལ་བྱས་སོ། །གཉིས་པ་འགྲེལ་

འགྲེལ་མཆན་སྐབས་གཉིས་པ། 427 ལམ་ཤེས།
བ་ལ་ལྔ་ལས་དང་པོ་གེགས་དང་བྲལ་བའི་རྟེན་ནི། ཞེས་བྱ་བ་གསུངས་ཏེ། ༼ ཁ༽ གནས་
སྐབས་འཁོར་དེར་འདུས་པའི་འདོད་ལྷ་དྲུག་རྒྱལ་ཆེན་བཞི་དང་ལོངས་སྤྱོད་ཆེ་བ་དང་ལྷ་
མ་ཡིན་དང་འཐབ་མི་དགོས་པ་དང་བྱམས་པ་བཞུགས་པ་དང་རང་དང་གཞན་གྱི་སྤྲུལ་བར་
ལོངས་སྤྱོད་པ་དང་། གཟུགས་ཁམས་པ་རྣམས་བསམ་གཏན་ཐོབ་པ་སོགས་ཐུན་མོང་མ་
ཡིན་པ་དང༌། ཐུན་མོང་གཟུགས་མཛེས་པ་འོད་དང་ལྡན་པ་སོགས་ཀྱི་ང་རྒྱལ་བཅོམ་ནས་
སེམས་བསྐྱེད་དང་ལམ་ཤེས་པ་ཉིད་སྐྱེ་བར་རུང་བ་ཉིད་དུ་བསྒྲུབ་པའི་ཆེད་ཡིན་པའི་
ཕྱིར། དང༌། ༼ཀ༽དེ་བཞིན་གཤེགས་པའི་ཡེ་ཤེས་ཀྱི་རང་བཞིན་གྱི་འོད་དག་གིས་
གྷ་དང་ལ་སོགས་པས་ཀླུ་དང་དྲི་ཟའི་ཟག་བཅས་དགེ་བའི་རྣམ་པར་སྨིན་པའི་འོད་མོག་
མོག་པོར་ཏེ་དྲི་མ་ཅན་དུ་མཛད་པའི་དགོས་པ་ནི། ༼ག༽ཕྱིས་འབྱུང་གི་གདུལ་བྱ་རྣམས་
ཀྱང་ང་རྒྱལ་སོགས་གེགས་ཉོན་མོངས་གང་ཆེ་བ་བཅོམ་པའི་རྒྱུད་ཁོ་ན་ལ་སེམས་བསྐྱེད་
དང་ལམ་ཤེས་ཀྱི་རྟོགས་པ་སྐྱེའོ་ཞེས་བྱ་བར་ཤེས་པར་བྱ་བའི་ཕྱིར་མཛད་དེ། དེ་འདྲ་
ཁོ་ན་ལ་རྟོགས་པ་དེ་དག་སྐྱེ་བར་བསྟན་པ་དེའི་ཕྱིར། ཚིག་ཟུར་གྱིས་ཏེ་ཤུགས་ཀྱིས་སེམས་
བསྐྱེད་དང་ལམ་ཤེས་སྐྱེ་བའི་རྟེན་བརྗོད་པ་ཡིན་ནོ། །མདོ་ནི། བརྒྱད་སྟོང་བར་དེའི་
ཚེ་ཡང་ལྷ་རྣམས་ཀྱི། ནས། ཟིལ་གྱིས་མནན་ཏོ་ཞེས་དང༌། དེ་ནས་ལྷ་རྣམས་ཀྱི། ནས།
རྣལ་འབྱོར་དུ་བྱ་ཞེས་པ་གོང་ལྟར་རོ། །གཉིས་པ་ལྷན་ཅིག་བྱེད་རྐྱེན་ནི། ལམ་ཤེས་དེ་
སྐྱེ་བའི་རྟེན་ང་རྒྱལ་བཅོམ་པར་མ་ཟད་ཡང་བྱང་ཆུབ་ཏུ་སེམས་བསྐྱེད་པ་ཁོ་ནར་ཡིན་
པས་དངོས་སུ་སྐྱེ་བའི་རྟེན་གྱི་ཡུལ་སོ་སོར་ངེས་པ་ཡིན་ནོ། །མདོ་ནི། རྒྱན་སྣང་ལས།
ཡུལ་ངེས་པ་བསྟན་པའི་སྒོ་ནས་ཀཽ་ཤི་ཀ་ཞེས་བྱ་བ་ལ་སོགས་པ་གསུངས་པ་ཡིན་ཏེ། ནས།
སེམས་ཞེས་བྱ་བ་ནི་སྟོང་བ་ཉིད་དང་སྙིང་རྗེའི་སྙིང་པོ་ཅན་ནོ་ཞེས་བྱ་བར་བསམ་པའི་ཞེས་
གསུངས་པས། ཀཽ་ཤི་ཀ་དེའི་ཕྱིར་ནས། སེམས་མ་བསྐྱེད་པ་དེ་དག་གིས་སེམས་བསྐྱེད་
པར་བྱའོ། །ཞེས་པ་ཙམ་བཞག་གོ །གསུམ་པ་རིགས་ཀྱིས་ཁྱབ་པ་ནི། ༼ཅ༽དེ་ལྟར་ན་

འགྲེལ་མཆན་སྐབས་གཉིས་པ། 428 ལམ་ཤེས།
ཐེག་པ་གསུམ་ཐ་དད་པར་གསུངས་པ་འགལ་ཞེ་ན་མཐར་ཐུག་ཐེག་པ་གསུམ་རྣམ་པར་
བཞག་པ་ནི་དགོངས་པ་ཅན་དྲང་དོན་ཡིན་གྱི། མཚན་ཉིད་པ་ངེས་པས་དོན་ནི་མ་ཡིན་
ནོ༑ ༑ཞེས་མདོ་དེའི་དགོངས་གཞི་སོགས་ཀླུ་སྒྲུབ་དང་ཐོགས་མེད་ཀྱི་ལུགས་ལས་འབྱུང་
བས་སོ། །༼ང༽རྟགས་གྲུབ་སྟེ། སྐྱེ་བོ་ཐམས་ཅད་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཀྱི་མཐར་ཐུག་པ་ཅན་ཡིན་ཏེ། འམ་ཡིན་པ། དེའི་ཕྱིར་༼ ཀ༽ཁམས་
གསུམ་ལས་འདོད་ཆགས་དང་བྲལ་བ་ཉན་རང་དགྲ་བཅོམ་པ་དང་། ཅིག་ཤོས་ཀྱི་རྣལ་
འབྱོར་བ་འདོད་ཆགས་དང་མ་བྲལ་བས་ཀྱང་ཆོས་ཅན། ༼ག༽སངས་རྒྱས་ཉིད་ཐོབ་
པར་བྱ་བའི་ཕྱིར་ལམ་ཤེས་པ་ཉིད་བསྒོམ་པར་བྱ་བ་ཡིན་པས་སོ། །༼ཁ༽རིགས་ཀྱིས་
ཁྱབ་པ་ཡིན་ནོ། །སྟེ་ཡིན་ཏེ། ༼ཆ༽རྒྱན་སྣང་ལས་ཞེས་ཁྱབ་པ་བསྟན་པའི་ཕྱིར།
ཞར་ལ་ཐེག་གསུམ་དྲང་ངེས་སུ་འདོད་ཚུལ་ལ་དོགས་པ་གཅད་པ།
ཉན་ཐོས་གྱི་ཐེག་པ་ལ་སོགས་པར་ཞུགས་པ་རྣམས་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཀྱི་སྣོད་དུ་མ་གྱུར་བ་ཉིད་ཀྱིས། ནས། དགོངས་པ་ཅན་གྱི་ཚིག་བརྗོད་པ་
ནི༑ གང་དག་ཅེས་བྱ་བ་ལ་སོགས་པའོ། །ཞེས་གསུངས་པས་མདོ་དོན་གང་དག་ཡང་དག་
པ་ཉིད་ངེས་པ་ལ་ཞུགས་པ་དེ་དག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
སེམས་བསྐྱེད་པའི་སྐལ་བ་མེད་དོ། །ནས། རབ་འབྱོར་ཡང་ཁྱོད་ལེགས་སོ་ཞེས་དགོངས་
པ་ཅན་ངོས་བཟུང་ནས། འོན་ཀྱང་གལ་ཏེ་དེ་དག་གི །ནས། རྗེས་སུ་ཡི་རང་བར་བྱ་
ཞེས་དེ་དྲང་དོན་དུ་འགྲེལ་ཞིང༌། ཡི་རང་ཇི་ལྟར་བྱ་ན་སྔར་དྲང་དོན་གྱི་ཚིག་སྨྲས་ཀྱང་
ཉན་ཐོས་དེ་དག་གི་དགེ་བ་སེམས་བསྐྱེད་པ་ལ་བར་ཆད་མི་བྱེད་ཅེས་དང༌། བར་ཆད་ཇི་
ལྟར་མི་བྱེད་ན། ཁྱད་པར་དུ་འཕགས་པའི་བཤེས་གཉེན་ལ་བརྟེན་ནས་ཤིན་ཏུ་ཁྱད་པར་
འཕགས་པའི་བྱང་ཆུབ་ཀྱི་སེམས་སོགས་ཐོབ་པར་འགྱུར་ཞེས། རབ་འབྱོར་གྱིས་བརྗོད་པར།

འགྲེལ་མཆན་སྐབས་གཉིས་པ། 429 ལམ་ཤེས།
བཅོམ་ལྡན་འདས་ངོ་མཚར་བས་ལེགས་སོ་གཉིས་དང་། རབ་ཏུ་དགྱེས་ཏེ་ཡང་ལེགས་སོ་
ཞེས་ཉན་ཐོས་དེ་དག་ལ་རིགས་ཀྱིས་ཁྱབ་པས་བརྒྱུད་ནས་ལམ་ཤེས་སྐྱེ་རུང་བར་བསྟན་ཏོ།།
དེའི་ཡོངས་འཛིན་མཆན་དུ། ཟིལ་གྱིས་མནན་ཏོ་ཞེས་པ་ཡན་ཙམ་ཡན་ལག་དང་པོ་ལ་
སྦྱར་བ་དང༌། དེ་ནས་སེམས་བསྐྱེད་པའི་སྐལ་བ་མེད་དོའི་བར་གཉིས་པ་ལ་སྦྱར་བ་སྔར་
གྱི་ལུང་དེ་དག་དང་འགལ་ལོ། །རྣམ་བཤད་ལས་འོན་ཀྱང་ནས། ཡི་རང་བར་བྱའོ་ཞེས་
པ་ཡུལ་ངེས་དང༌། ལྷའི་བུ། ནས། མཚམས་བཅད་པའི་ཕྱིར་རོ། །ཞེས་པ་ཁྱབ་པར་
སྦྱར་བ་སྣང་བ་གཉིས་ཀྱི་དགོངས་པ་གཅིག་ཏུ་འགྲེལ་ཆེད་ཡིན་ནམ་སྙམ་སྟེ། ཡུལ་ངེས་
པའི་དོན་གནས་སྐབས་ལམ་ཤེས་སྐྱེ་བའི་རྟེན་ལ་སེམས་བསྐྱེད་པ་དགོས་པ་དང༌། ཁྱབ་པའི་
དོན་མཐར་སེམས་ཅན་ཐམས་ཅད་འཚང་རྒྱ་རུང་བས་རིགས་ཀྱིས་ཁྱབ་པར་བསྟན་པ་ཡིན་
མོད། གཉིས་ཀས་གཉིས་ཀ་བསྟན་པས་ཡིན་ལ། དེར་མ་ཟད་ཉི་ཁྲིའི་དགེ་བའི་ཕྱོགས་ལ་
བར་ཆད་མི་བྱེད་ཅེས་པ་དང༌། ཁྱབ་པར་དུ་འཕགས་པའི་ཞེས་པའི་མདོ་གཉིས་ཀྱིས་ཀྱང་
རང་བཞིན་དང་ལས་བསྟན་པར་མ་ཟད་ཡུལ་ངེས་དང་ཁྱབ་པ་སྟོན་དགོས་ཏེ། བརྒྱད་སྟོང་
བའི་ཚིག་དེས་བསྟན་པའི་ཕྱིར་ཟེར་བ་དང་། འོ་ན་བརྒྱད་སྟོང་བའི་ཚིག་དེ་གཉིས་རང་བཞིན་
དང་ལས་ལ་སྦྱོར་བར་ཐལ། ཉི་ཁྲི་ལ་དེའི་ཕྱིར་ན། བརྒྱད་སྟོང་བར་ཟུར་དུ་ཡོད་པས་མི་
འདྲ་ཟེར་རམ་དཔྱད། མཐར་ཐུག་ཐེག་པ་གཅིག་ཏུ་བསྒྲུབ་པ་ལ་ལུང་། ལང་གཤེགས་
དམ་ཆོས་པད་དཀར་དཔལ་ཕྲེང་གི་མདོ། བདེན་པ་པོའི་ལེའུར་མཐར་ཐུག་ཐེག་པ་གསུམ་
སོ་སོར་བསྟན་ན་དེ་བཞིན་གཤེགས་པའི་ཐུགས་ཡོངས་སུ་མ་དག་པ་དང༌། ཕྱོགས་གཅིག་
ལ་མངོན་པར་ཞེན་པ་དང༌། ཐུགས་རྗེ་ཆེན་པོ་ཉེ་རིང་ཡོད་པ་དང༌། འདུ་ཤེས་ཐ་དད་པ་
དང་། ཆོས་ལ་སློབ་དཔོན་གྱིས་དཔེ་འཁྱུད་བྱས་པར་འགྱུར་བ་སྟེ་རིགས་པ་ལྔས་བསྒྲུབ་པ་
དང་། རིགས་པ་ཀླུ་སྒྲུབ་ཀྱི་རིགས་ཚོགས་དང་བསྟོད་ཚོགས་སོགས་དང་རྒྱུད་བླ་རྩ་འགྲེལ་
སོགས་ལས་ཆོས་ཐམས་ཅད་བདེན་སྟོང་དང༌། དེ་དག་བདེན་པར་འཛིན་པ་ཐག་ཁྲ་སྦྲུལ་

འགྲེལ་མཆན་སྐབས་གཉིས་པ། 430 ལམ་ཤེས།
འཛིན་ལྟར་འབྲལ་རུང་ཡིན་པས་ཉན་རང་ལྷག་མེད་པས་ཀྱང་ཤེས་སྒྲིབ་སྤང་རུང་དང་སངས་
རྒྱས་ཀྱིས་ཀྱང་དེ་སྤོང་ཐབས་སྟོན་པ་མི་འདོར་བ་སོགས་དང༌། མཐའ་གཞན་ཉན་རང་
དགྲ་བཅོམ་སྐྱེ་བ་ལེན་པ་དང༌། འཁོར་བའི་ཕྱི་མཐའ་ཡོད་པར་སྒྲུབ་པའི་རིགས་པ་རྣམས་
ཀྱིས་སྒྲུབ་ཅིང་། འདོད་པ་པོ་དབུ་མ་ཐལ་རང་གཉིས་དང་རྣམ་འགྲེལ་རྗེས་འབྲང་གི་མདོ་
སེམས་གཉིས་པོའོ། །དེ་མཐར་ཐུག་ཐེག་གསུམ་སྟོན་པའི་དགོངས་འགྲེལ་སོགས་དང་འགལ་
ལོ་ཞེ་ན། སེམས་འགྲེལ་ལས། སྲིད་པའི་ལམ་གྱིས་དུབ་རྣམས་ལ། །ངལ་བསོའི་དོན་དེ་
དེ་ཉིད་མིན། །ཞེས་དེད་དཔོན་མཁས་པས་ལམ་དུ་གྲོང་ཁྱེར་སྤྲུལ་བ་ལྟར་མཐར་དེ་དག་
ཐེག་ཆེན་དུ་འཇུག་དགོས་པས་དྲང་དོན་དང༌། དཔེ་མེད་པར་བསྟོད་པ་ལས། ཆོས་ཀྱི་
དབྱིངས་ལ་དབྱེར་མེད་ཕྱིར། །ཞེས་སོགས་ཀྱིས་ཐམས་ཅད་ཀྱི་ཆོས་དབྱིངས་བདེན་སྟོང་
དུ་དབྱེར་མེད་པ་མ་རྟོགས་པར་འཁོར་བ་ལས་གྲོལ་བ་མེད་པས་ཐེག་པ་ཆེ་ཆུང་གཉིས་རྟོགས་
ཚུལ་ཐ་དད་པར་གསུངས་པ་དྲང་དོན་དུ་འགྲེལ་ཚུལ་གཉིས་གསུངས་ལ། དགོངས་གཞི་
ནི༑ གནས་སྐབས་ཁམས་སམ་རིགས་ཐ་དད་པ་དང༌། མོས་པ་ཐ་དད་པ་དང་། ལམ་
སྒྲུབ་པ་བྱེད་ཚུལ་ཐ་དད་པ་གསུམ་ལམ་སོ་སོར་འཁྲིད་དགོས་པ་ལ་དགོངས་ལ། དགོས་
པ་བདེན་མེད་སྟོན་མི་རུང་བའི་རིགས་ཅན་འགའ་ཞིག་ཐེག་ཆེན་ལ་བཀྲི་བའི་ཕྱིར་ཡིན་ལ།
དངོས་ལ་གནོད་བྱེད་སྔར་གྱི་ལུང་རིགས་དེ་དག་དང༌། སྣང་བ་གཉིས་ཀར་ཐེག་གསུམ་
སྟོན་པའི་མདོ་དྲང་དོན་དུ་གསུངས་པ་ལྟར་ཡིན་ལ། རྒྱས་པར་ཀ་མ་ལ་ཤཱི་ལའི་དབུ་མ་སྣང་
བ་སོགས་ལས་ཤེས་པར་གསེར་ཕྲེང་ལས་གསུངས་སོ། །མཐར་ཐུག་ཐེག་གསུམ་འདོད་པ།
བྱེ་སྨྲ་དང་ལུང་གི་རྗེས་འབྲང་མདོ་སེམས་གཉིས་ཀྱིས་ལུང་དགོངས་འགྲེལ་དང་ཆོས་བཅུ་
བ་དང་དཀོན་མཆོག་སྤྲིན་དང་ལང་གཤེགས་ལས་རིགས་པ་ལྔ་གསུངས་པ་དང༌། བློ་གྲོས་
མི་ཟད་པའི་མདོ་དང༌། ཁམས་སྣ་ཚོགས་པའི་མདོ་དང༌། རིགས་པ་སེམས་ཅན་གཞན་
ལ་ཕན་པ་དང་སྡུག་བསྔལ་བར་འདོད་པ་གཉིས་དང་། རང་སྲིད་པའི་བདེ་བ་ཙམ་དང་དེ་

འགྲེལ་མཆན་སྐབས་གཉིས་པ། 431 ལམ་ཤེས།
ལས་གྲོལ་བར་འདོད་པ་དང་། གཞན་ཁོ་ན་གྲོལ་བར་འདོད་པ་ཡོད་ལ། དེ་དག་རིགས་
ཐ་དད་པའི་དབང་གིས་ཡིན་ལ། རིགས་བདེན་པར་གྲུབ་པས་བཅོས་སུ་མེད་པའི་ཕྱིར་དང་།
ཉན་རང་དགྲ་བཅོམ་པས་སྲིད་པའི་ཀུན་སྦྱོར་སྤངས་པས་སླར་སྐྱེ་བ་མི་ལེན་པས་བླ་མེད་བྱང་
ཆུབ་ཐོབ་མི་ནུས་པའི་ཕྱིར་ཟེར་ནས་རིགས་ཆད་ཀྱང་བཞག་གོ །ས་སྡེར་དགྲ་བཅོམ་སྐྱེ་
བ་མི་ལེན་པ་དང༌། མཐར་ཐུག་རིགས་ཐ་དད་པར་བཤད་པ། ཐོགས་འགྲེལ་དུ་དཔལ་
ཕྲེང་གི་མདོ་དྲངས་ནས་ཉན་རང་དགྲ་བཅོམ་ལ་སྐྱེ་འཆི་ཡོད་པར་བསྟན་པ་དང་བར་དུ་གྲོང་
ཁྱེར་སྤྲུལ་བ་ལྟར་དེ་གཉིས་སངས་རྒྱས་ཐོབ་པའི་ཐབས་དང་རེ་ཤིག་བར་བསྟན་པ་དང༌། རྒྱུད་
བླར་ཞི་བའི་ལམ་ལ་རབ་ཞུགས་པ། །སོགས་ཀྱིས་པད་དཀར་དུ་དེ་གཉིས་སངས་རྒྱས་ཀྱིས་
བསྐུལ་ནས་ཐེག་ཆེན་དུ་འཇུག་པར་བཤད་པ་དང་ནང་འགལ་ལོ་ཞེ་ན། དེ་དང་མི་འགལ་
ཏེ༑ རྒྱུད་བླ་མའི་འགྲེལ་བར་ཞི་བ་བགྲོད་པར་ལས་ཉོན་གྱི་སྐྱེ་འཆི་དང་མཚུངས་པའི་དག་
ཞིང་དུ་སྐྱེ་བ་ཙམ་ཡོད་པའམ་ཡོངས་འགྱུར་བ་ཐེག་ཆེན་དུ་ཞུགས་ནས་རྣམ་སྨིན་གྱི་ལུས་
སྦྱངས་ཏེ་མ་རིག་བག་ཆགས་ཀྱི་སས་བསྐྱེད་པའི་ལུས་སུ་བསྒྱུར་ནས་སྔ་མ་མི་སྣང་བར་བྱས་
ནས་གཞན་ངོར་འདའ་ཚུལ་སྟོན་པའི་དོན་དང་། གཉིས་པ་ནི་ཉན་རང་ལ་སྒྲིབ་གཉིས་སྤངས་
པའི་མྱང་འདས་མཚན་ཉིད་པ་ཡོད་པ་དྲང་དོན་དུ་བསྟན་པ་དང་། གསུམ་པ་ནི་ཡོངས་འགྱུར་
བ་ཐེག་ཆེན་ལ་བསྐུལ་གྱི་ཞི་བ་བགྲོད་པ་མིན་པར་བཤད་དོ། །འདི་ལ་གསེར་ཕྲེང་དུ་དེ་ལ་
ནང་འགལ་སྤོང་བ་ཞེས་ཐོགས་མེད་ཀྱི་ས་སྡེ་དང་ཐོགས་འགྲེལ་ལ་ནང་འགལ་མེད་པར་བྱས་
པས་དེ་གཉིས་མཐུན་པར་འདོད་པར་ཐལ། ཟེར་ན་སྐབས་འགའ་རེ་དེ་ལྟར་བཀྲལ་ཚུལ་
ཡོད་པའི་དོན་ཡིན་གྱི། སྤྱིར་ཕྱི་མས་སྔ་མ་དྲང་དོན་དུ་འགྲེལ་བའི་ཕྱིར་རོ། །ལུགས་འདིར་
པད་དཀར་སོགས་ལས་ཐེག་གཅིག་གསུངས་པའི་དགོངས་གཞི་ནི། མདོ་རྒྱན་ལས། ཆོས་
དང་བདག་མེད་རྣམ་གྲོལ་རྣམས། །མཚུངས་ཕྱིར་རིགས་ནི་ཐ་དད་ཕྱིར། །བསམ་གཉིས་
ཐོབ་ཕྱིར་སྤྲུལ་བའི་ཕྱིར། །མཐར་ཐུག་ཕྱིར་ན་ཐེག་གཅིག་ཉིད། །ཅེས་ཐེག་པ་གསུམ་

འགྲེལ་མཆན་སྐབས་གཉིས་པ། 432 ལམ་ཤེས།
གྱི་ཆོས་དབྱིངས་འབྱེར་མེད་པ་དང༌། ཐེག་གསུམ་གྱིས་གང་ཟག་གི་བདག་མེད་རྟོགས་པ་
མཚུངས་པ་དང༌། སྡུག་ཀུན་སྤངས་པའི་རྣམ་གྲོལ་མཚུངས་པ་དང༌། ཉན་ཐོས་མ་ངེས་
པ་ཐེག་ཆེན་དུ་འཇུག་པས་རིགས་ཐ་དད་པ་གཉིས་ལམ་གཅིག་ཏུ་ཞུགས་པ་དང༌། བྱང་
སེམས་ཀྱི་སྤྱོད་པ་སྤྱད་ནས་བཏང་སྟེ་མྱང་འདས་ཐོབ་པ་ན་སངས་རྒྱས་ཀྱིས་སྔོན་བྱང་ཆུབ་
ཀྱི་སྤྱོད་པ་སྤྱད་པས་སངས་རྒྱས་སོ་ཞེས་དགོངས་པ་བཞིན་དུ་ཉན་ཐོས་དེས་ཀྱང་སྔོན་བྱང་
སེམས་ཀྱི་སྤྱོད་པ་སྤྱད་པས་འཚང་རྒྱ་བར་འགྱུར་རོ་སྙམ་པའི་བསམ་པ་མཚུངས་པ་ཐང་
གཅིག་སྐྱེས་པ་དང༌། འདི་རྣམ་བཤད་ལས་ཉན་ཐོས་རིགས་ངེས་པ་ཁ་ཅིག་ཅེས་གསུངས་
པས་ཞི་བགྲོད་སྔོན་ཐེག་ཆེན་ལ་ཞུགས་པ་ཡོད་དམ་དཔྱད། སྤྲུལ་བའི་ཉན་ཐོས་འགའ་ཞིག་
ཡང་ཡང་མྱ་ངན་ལས་འདའ་ཚུལ་སྟོན་པ་དང༌། མཐར་ཐུག་ཐེག་ཆེན་ལས་མཆོག་མེད་
པ་བདུན་ལ་དགོངས་ལ། དགོས་པ། མདོ་རྒྱན་ལས། ཁ་ཅིག་དག་ནི་དྲང་ཕྱིར་དང་།།
གཞན་དག་རྗེས་སུ་གཟུང་བའི་ཕྱིར། །ཞེས་པ་ལྟར་ཉན་ཐོས་མ་ངེས་པ་ཁ་ཅིག་ཐེག་ཆེན་
ལ་དྲངས་པ་དང་། བྱང་སེམས་མ་ངེས་པ་རྣམས་ཐེག་དམན་དུ་མི་ལྟུང་བའི་ཆེད་དོ། །དངོས་
ལ་གནོད་བྱེད་སྔར་གྱི་ལུང་རིགས་དེ་དག་གོ །
འཁོར་བར་མཐའ་ཡོད་མེད་ལ་དོགས་པ་གཅད་པ།
འཁོར་མཐའ་ཡོད་མེད་ལ། རྒྱན་སྣང་གི་མཚན་ཉིད་ཀྱི་སྐབས་སུ་སངས་རྒྱས་རེ་
རེས་སེམས་ཅན་གྲངས་མེད་པ་མྱང་འདས་ལ་བཀོད་ཀྱང་འཁོར་བ་ཟད་པ་མེད་པ་ནམ་མཁའ་
བཞིན། ཞེས་མཐའ་མེད་དང༌། གང་གཉེན་པོ་དང་ཕྲད་ན་འགྲིབ་པའི་ཆོས་ཅན་ལ་འགྲིབ་
པ་སྲིད་པས་ཁྱབ་ཀྱི་གསེར་ཀྱི་དྲི་མ་བཞིན་འཁོར་བ་ཡང་གཉེན་པོ་བདག་མེད་རྟོགས་པའི་
ཡེ་ཤེས་གོམས་པས་འགྲིབ་པའི་ཆོས་ཅན་ཡིན་ཞེས་མཐའ་ཡོད་མེད་གཉིས་བཀོད་ཀྱང་། འདིར་
སྣང་བ་གཉིས་དང་འགྲེལ་ཆུང་དུ་ཐེག་གསུམ་དྲང་དོན་དང་སྐྱེ་བོ་ཐམས་ཅད་སངས་རྒྱས་

ལམ་ཤེས།འགྲེལ་མཆན་སྐབས་གཉིས་པ། 433
ཀྱི་མཐར་ཐུག་པ་ཅན་དུ་གསུངས་པས་སློབ་དཔོན་ཕྱི་མ་བཞེད་པར་གསེར་ཕྲེང་རྣམ་བཤད་
རྟོགས་སྣང་གསུམ་གར་གསུངས་ལ། ཨབྷྱས་ཀྱང་བཤད་དོ། །རོལ་མཚོ་ལས། ལེགས་
བཤད་གསེར་ཕྲེང་ལྟར་ན་འགྲེལ་བ་ཆེ་ཆུང་གཉིས་དང་ཨབྷྱ་སོགས་ཀྱིས་འཁོར་བ་མཐའ་
ཡོད་དུ་འདོད་ཀྱང་། མཐའ་མེད་ཀྱི་ཕྱོགས་འཐད་པ་ཡིན་ཏེ། ནས། འབྲས་བུ་འབྱུང་
རུང་འབྱུང་ངེས་ལ་འཁྲུལ་བའི་ཕྱིར། ཞེས་པ་མི་འཐད་དེ། ཚིག་ཟིན་དེ་ལྟར་བཀོད་ཙམ་
ལ་བྱས་ན་རུང་གི །དེ་གསེར་ཕྲེང་གི་རང་ལུགས་མ་ཡིན་པའི་ཕྱིར། དང་པོ་གྲུབ་སྟེ། དེ་
ནི་ཉ་ཊིཀ་ལས། དེ་ལྟར་གཉིས་ལས། སྤྱིར་མཐའ་མེད། བྱེ་བྲག་འགའ་ལ་མཐའ་ཡོད་
པ་འཐད་དེ། མ་རིག་འཁྲུལ་འཁོར་འདི་ནི་ཟད་མེད་འཕེལ་བ་མེད། །ཅེས་སོགས་དང༌།
རེད་མདའ་བའི་ཉི་ཟེར་ལས། ཕྱི་མ་སློབ་དཔོན་འདིའི་བཞེད་པ་ཡིན་ནོ་ཟེར་བ་མི་འཐད་
དེ༑ ནས། ཆགས་སོགས་ཉེས་པ་ཟད་པ་སྲིད་ཙམ་ཞིག་སྒྲུབ་པ་ཡིན་ལ། དེ་ཙམ་གྱིས་
འཁོར་བ་མཐའ་ཡོད་དུ་མི་འགྲུབ་བོ། །མཐའ་མེད་ལ་ནི་སེམས་ཅན་ཐམས་ཅད་སངས་
རྒྱ་ངེས་སུ་སྒྲུབ་དགོས་ན་དེ་ཡང་མི་འགྲུབ་སྟེ། སེམས་ཅན་ཀུན་ལ་སངས་རྒྱས་ཀྱི་ཡེ་ཤེས་
སྐྱེ་རུང་ཙམ་ཡང་སྒྲུབ་པར་མི་ནུས་ན་སྐྱེ་ངེས་ལྟ་ཞོག །ཞེས་པའི་བཞེད་པ་བཀོད་ཙམ་ཡིན་
པའི་ཕྱིར། གཉིས་པ་གྲུབ་སྟེ། གསེར་ཕྲེང་ལས། སློབ་དཔོན་འདི་ནི་ཕྱོགས་ཕྱི་མ་བཞེད་
པར་མངོན་ནོ་ཞེས། རེད་མདའ་བ་བཀག་ལ། ཉ་ཊིཀ་ལས། ཅིག་ཤོས་ཀྱི་རྣལ་འབྱོར་
བ་བྱང་སེམས་དང་སངས་རྒྱས་ཀྱི་རིགས་ཡོད་པའི་སྐྱེ་བོ་ཐམས་ཅད་བླ་མེད་བྱང་ཆུབ་ཀྱི་
མཐར་ཐུག་པ་ཅན་ཟེར་བ། ཅིག་ཤོས་ཕྱི་རོལ་བའི་རྣལ་འབྱོར་བས་སངས་རྒྱས་ནས་ཡིན་
ཏེ༑ སྐྱེ་བོ་ཐམས་ཅད་ཅེས་པས་བཀག་པའི་ཕྱིར། གཞན་དུ་ན་གསེར་ཕྲེང་གིས་སློབ་དཔོན་
བཀག་པར་ཐལ་བ་དང་། དེ་ཕར་ཕྱིན་རང་ལུགས་མ་ཡིན་པར་ཐལ་ལོ། །རང་རེའི་ཡིག་
ཆར་ལམ་ཤེས་ཀྱི་ས་མཚམས་ལ་གསེར་ཕྲེང་ཚིག་ཟིན་དང་ཞེས་པ་དེས་འདི་འདྲ་མང་བོ་
ཞིག་གོ་དགོས་ཏེ། དེ་ཡང་གཞན་འདོད་བཀོད་ཙམ་ལས་རང་ལུགས་མིན་པ། དེ་ཉིད་ལས།

འགྲེལ་མཆན་སྐབས་གཉིས་པ། 434 ལམ་ཤེས།
ལམ་ཤེས་ཀྱི་ངོ་བོ་དང་དེའི་རྒྱུ་ངེས་འབྱེད་ཆ་མཐུན་ཞེས་སོགས་ཀྱིས་ངེས་ཆ་རྣམས་ལམ་
ཤེས་ཀྱི་རྒྱུར་གསུངས་པས་སོ། །གསེར་ཕྲེང་རང་ལུགས་རྩ་བ་དང་ཡང་འགལ་བར་ཐལ་
ལོ༑ ༑འདིར་ཚིག་ཟིན་ལ་མཐའ་མེད་བཀོད་པའི་རྒྱུ་མཚན་སྡུད་པ་སོགས་ལྟར་སངས་རྒྱས་
བྱང་སེམས་རེ་རེས་སེམས་ཅན་གྲངས་མེད་པ་སངས་རྒྱས་ཀྱི་ས་ལ་བཀོད་ཀྱང་སེམས་ཅན་
ཇེ་ཉུང་དུ་འགྲོ་བ་དང་འཁོར་བ་སྟོངས་ཏེ་འཁོར་བའི་སེམས་ཅན་གཅིག་ཀྱང་མེད་པའི་དུས་
ཀྱི་ཡིན་པ་མི་སྲིད་པ་ཤེས་ཆེད་ཡིན་ཏེ། རྣམ་བཤད་ལས། ལུང་ཁ་ཅིག་ལས་འཁོར་བ་
ལ་ཕྱི་མཐའ་མངོན་པར་གསུངས་པ་ནི། སེམས་ཅན་ཁ་ཅིག་དུས་འདི་ཙམ་ན་ཐར་བ་ཐོབ་
ལ་དེ་ཕན་ཆད་དང་ཚུན་ཆད་དུ་མ་ཡིན་ནོ་ཞེས་པའི་དུས་ཀྱི་ངེས་པ་བྱིས་པ་རྣམས་བསམ་
པར་མི་བྱ་བའི་དོན་ཡིན་གྱི། ཞེས་གསུངས་པའི་ཕྱིར། རེད་མདའ་བ་དང་རོང་ཊིཀ་པས།
རྣམ་འགྲེལ་ལས། རྒྱུ་ཚོགས་པ་ལས་འབྲས་སྐྱེ་བར། །ཞེས་སོགས་ལ་བརྟེན་ནས་སེམས་
ཅན་ཐམས་ཅད་སངས་རྒྱ་ངེས་ལྟ་ཞོག་འཚང་རྒྱ་རུང་ཙམ་སྒྲུབ་མི་ནུས་ཏེ། འབྲས་བུ་སྐྱེ་
རུང་ཙམ་སྒྲུབ་པ་ལ་ཡང་རྒྱུ་ཚོགས་ཚང་བ་རྟགས་སུ་འགོད་དགོས་པའི་ཕྱིར། ཁྱབ་པའི་
དོན་ལམ་ཞུགས་ཀྱི་སེམས་ཅན་ཐམས་ཅད་འཚང་རྒྱ་བའི་དོན་ཟེར་བར། རྣམ་བཤད་དུ།
ཉན་ཐོས་འཕགས་པ་འཚང་རྒྱ་རུང་ན་སངས་རྒྱས་ཀྱི་རྒྱུ་ཚོགས་ཚང་བར་ཐལ། ལམ་ཞུགས་
ཡིན་པའི་ཕྱིར། འདོད་ན་ཐེག་ཆེན་ལམ་ཞུགས་སུ་ཐལ། དེའི་རྒྱུ་ཚོགས་ཚང་པའི་ཕྱིར།
ཁྱབ་སྟེ། ལམ་མ་ཞུགས་འཚང་རྒྱ་རུང་མིན་ཚུལ་ཡོད་པའི་ཕྱིར། མི་རུང་ན་ཐེག་གཅིག་
སྒྲུབ་པར་འགལ་ལོ། །ལུང་དེས་རྒྱུ་ཚོགས་གྲངས་ཚང་ན་འབྲས་བུ་སྐྱེ་རུང་བསྒྲུབ་ཀྱི། འབྲས་
བུ་སྐྱེ་རུང་ན་རྒྱུའི་ཚོགས་པ་ཚང་བར་སྒྲུབ་པ་མིན་ལ། གེགས་བྱེད་སྲིད་པས་རྒྱུ་ནས་ལ་རང་
འབྲས་ནས་མྱུག་སྐྱེད་པས་ཁྱབ་པ་མ་ངེས་ཀྱང་། ནས་ཀྱིས་རང་འབྲས་ནས་མྱུག་སྐྱེ་བར་
ངེས་ཏེ། དེ་ལྟར་ངེས་པའི་ཚད་མ་ཡོད་པའི་ཕྱིར། གེགས་སྲིད་པས་འཚང་རྒྱ་རུང་མིན་
ན༑ ལམ་ཞུགས་སེམས་ཅན་རྣམས་འཚང་རྒྱ་རུང་བར་བཤད་པ་དང་འགལ་ལ། ལམ་

འགྲེལ་མཆན་སྐབས་གཉིས་པ། 435 ལམ་ཤེས།
མ་ཞུགས་མིན་པའི་རྒྱུ་མཚན་སྨོས་ཤིག །རང་ལུགས་ལ་དྲི་མ་སེམས་ཀྱི་རང་བཞིན་ལ་མ་
ཞུགས་པས་སེམས་ཅན་རྣམས་ཀྱི་དྲི་མ་དེ་དག་འཇོམས་བྱེད་ཀྱི་ཐབས་མེད་པ་ཡང་མིན།
ཐབས་དེ་ཤེས་མཁན་མེད་པ་ཡང་མིན། ཐབས་དེ་ལ་དོན་གཉེར་སྐྱེ་མི་སྲིད་པ་ཡང་མིན།
ཐབས་སྟོན་མཁན་མེད་པ་ཡང་མིན། ཐབས་དེ་གོམས་པར་བྱེད་མི་སྲིད་པ་ཡང་མིན་པས།
རྟགས་ཟུར་ལྔས་འཁོར་མཐའ་ཡོད་པར་སྒྲུབ་བོ། །ཐེག་གསུམ་འདོད་པའི་སེམས་ཙམ་པ་
སོགས་ཀྱིས་རིགས་ཆད་དང་ཞི་བ་བགྲོད་པའི་ཤེས་སྒྲིབ་སོགས་སྤོང་བའི་ཐབས་ཡོད་ཀྱང་
ཁོའི་བསམ་པ་བདེན་པར་གྲུབ་པས་ཐབས་དེ་དོན་གཉེར་སྐྱེ་མི་སྲིད་ཅེས་ན་ལུང་རྣམས་དང་
འགྲིག་གོ །ཉན་རང་དགྲ་བཅོམ་ཐེག་ཆེན་ལམ་དུ་གང་ནས་འཇུག་དཔྱད་པར། རྒྱ་ནག་
འགྲེལ་ཆེན་དུ་ཉོན་སྒྲིབ་སྤངས་ཟིན་པས་ས་བརྒྱད་པར་ཤེས་སྒྲིབ་སྤོང་བའི་འགོ་རྩོམ་པས་
དེ་ནས་འཇུག་ཟེར་བ་ལྟར། གཞན་དག་ཉན་རང་ལ་ཆོས་ཀྱི་བདག་མེད་མངོན་སུམ་དུ་རྟོགས་
པ་ཡོད་པར་འདོད་པ་ལྟར་ན་ས་བརྒྱད་པ་ནས་དེ་མེད་པར་འདོད་པ་རང་རྒྱུད་པ་མན་ཆད་
ལྟར་ན་དེ་མངོན་སུམ་དུ་རྟོགས་པའི་སྔོན་དུ་དེ་རྟོགས་པའི་སྒོམ་བྱུང་དང་ཐོས་བསམ་འགྲོ་
དགོས་པས་ཚོགས་ལམ་ནས་འཇུག་དགོས་ཟེར་བ། རྣམ་བཤད་དུ་ལུང་སྔ་མ་ལྟར་ན་ཐེག་
ཆེན་མཐོང་ལམ་ཚོགས་གཉིས་ཀྱི་ཁྱད་པར་དུ་བྱས་ལ་བསོད་ནམས་ཀྱི་ཚོགས་ཀྱིས་བསྡུས་
པའི་མཐོང་ལམ་དེ་བསྐྱེད་དགོས་པའི་ཕྱིར། ཞེས་པར་དེ་འདྲའི་བསོད་ནམས་ཀྱི་ཚོགས་
ས་བདུན་པ་ཡན་ཆད་དུ་རྫོགས་པས་སྐྱོན་མེད་ཟེར་བར། འོ་ན་མྱུར་དུ་འཚང་རྒྱ་བར་འདོད་
པས་དང་པོར་ངེས་པར་ཉན་ཐོས་ལམ་དུ་འཇུག་རིགས་པར་ཐལ། དེས་ཚེ་གསུམ་ལ་དགྲ་
བཅོམ་ཐོབ་ནུས་ཤིང་དེ་ནས་ས་བདུན་བརྒྱད་གང་རུང་དུ་ཞུགས་ཆོག་པ་གང་ཞིག ཐེག་
ཆེན་རིགས་ངེས་ས་བདུན་པ་མན་ཆད་དུ་བསྐལ་ཆེན་གྲངས་མེད་གཉིས་སུ་ཚོགས་བསགས་
དགོས་པའི་ཕྱིར། ཞེས་བཀག་ནས། རང་ལུགས་ཐེག་ཆེན་དུ་ཞུགས་པའི་དགོས་པའི་གཙོ་
བོ་གཞན་དོན་གཟུགས་སྐུ་བསྒྲུབ་པའི་ཕྱིར་ཡིན་པས། དེ་ལ་བསོད་ནམས་ཀྱི་ཚོགས་ཀྱི་གསལ་

འགྲེལ་མཆན་སྐབས་གཉིས་པ། 436 ལམ་ཤེས།
བའི་དབྱེ་བ་མཐའ་ཡས་པ་ཐོག་མར་ཐོས་བསམ་གྱིས་གཏན་ལ་ཕབས་ནས་སྒོམ་བྱུང་གིས་
བསྐལ་བ་གྲངས་མེད་གསུམ་དུ་གོམས་པར་བྱས་པ་ལས་ས་བཅུའི་ཡོན་ཏན་བརྒྱ་ཕྲག་བཅུ་
གཉིས་རིམ་གྱིས་ཐོབ་དགོས་པས་སུས་ལུགས་ལའང་ཚོགས་ལམ་ནས་འཇུག་དགོས་ལ། མདོ་
རྒྱན་ལས། དེ་གཉིས་ཡང་དང་ཡང་དུ་ནི། །རང་སེམས་ཀུན་ཏུ་འབྱུང་ལྡན་པའི། །མྱ་
ངན་འདས་ལ་མངོན་དགའི་ཕྱིར། །རྟོགས་པ་བུལ་བ་ཡིན་པར་འདོད། །ཅེས་པ་ལྟར་གོམས་
པའི་དབང་གིས་བར་བར་དུ་ཞི་བདེ་ལ་ཅུང་ཟད་ཞུགས་པས་ཐེག་ཆེན་རིགས་ངེས་ལས་སངས་
རྒྱས་པ་ལ་བསྐལ་བ་གྲངས་མེད་གཅིག་སོགས་ཀྱིས་བུལ་བར་གསུངས་སོ། །བཞི་བ་ལམ་
ཤེས་ཀྱི་རང་བཞིན་ནི། བྱང་ཆུབ་ཏུ་སེམས་བསྐྱེད་པའི་བྱང་སེམས་ནི་ཆོས་ཅན།
(༢)འཁོར་བ་ཇི་སྲིད་གནས་ཀྱི་པར་སེམས་ཅན་གྱི་དོན་བྱེད་པར་ཞུགས་པ་ཉིད་ཀྱིས་
སྲིད་པ་དེ་གཞན་དོན་སྒྲུབ་པའི་ཡན་ལག་ཏུ་བསྒྱུར་བའི་ཕྱིར། (༡)ཉོན་མོངས་པ་ཆགས་
པས་བསྡུས་པ་རྣམས་ལམ་གྱི་གནས་སྐབས་ཀྱི་རྣམ་པ་ཐམས་ཅད་དུ་ཆེད་དུ་གཉེར་ནས་
རླངས་པ་མ་ཡིན་པ་ཞེས་བྱ་བ་ནི་ལམ་ཤེས་ཀྱི་རང་བཞིན་ཡིན་པས་དམན་ལམ་ལས་
ཁྱད་པར་དུ་འཕགས་ཏེ། (༣)ནོ། །རྫོགས་ཚིག་གོ །མདོ་ནི། དེ་སྐད་ཅེས་བཀའ་
སྩལ་བ་དང་། ནས། ཚངས་པར་སྤྱད་པ་སྤྱོད་པ་ན་ཞེས་བཅོམ་ལྡན་འདས་ཀྱིས་སྔོན་སངས་
རྒྱས་མང་བོའི་དྲུང་དུ་བདག་ཅག་རྣམས་ཀྱི་དོན་དུ་འཁོར་བ་ཇི་སྲིད་པར་བཞུགས་པར་བསྟན་
ཏོ༑ ༑ཁ་ཅིག་འགྲེལ་བར་སེམས་བསྐྱེད་པ་ནི་ཞེས་སེམས་བསྐྱེད་ཀྱི་རང་བཞིན་དང་བྱེད་
ལས་དང་། རྒྱན་སྣང་དུ་ལམ་ཤེས་ཀྱི་རང་བཞིན་དང་བྱེད་ལས་ལ་སྦྱར་བ་ཕན་ཚུན་མཚོན་
པའི་དོན་ཟེར་བར་འདིར་ཡན་ལག་དང་པོ་གསུམ་ལམ་ཤེས་ལ་སྦྱར་ལ། སེམས་བསྐྱེད་པ་
རྒྱན་སྣང་ན་ཡང་ཡོད་པའི་ཕྱིར་ཞེས་བཀག་ལ། དེ་ཡང་བུ་ཉ་སོགས་ཡིན་ནམ་དཔྱད།

འགྲེལ་མཆན་སྐབས་གཉིས་པ། 437 ལམ་ཤེས།
བྱང་སེམས་འཁོར་བར་སྐྱེ་བ་ལེན་པའི་རྒྱུ་ལ་དོགས་པ་གཅད་པ།
གསེར་ཕྲེང་དུ་མི་སྤོང་བའི་ཉོན་མོངས་གང་ཡིན་གྱི་ལན་ལ་སྐྱེས་པ་ལེན་པའི་རྒྱུ་བསྟན་
པར་བསྟན་བཅོས་དང་མདོ་ནས་བཤད་པ་གཉིས་བྱས་པ་བུ་ཉ་ལྟར་ཡིན་ཏེ། བུ་ཊི ཀ་ལས།
འཕགས་པ་གྲོལ་སྡེས་ནི་སྦྱོར་ལམ་པ་ལ་དགོངས་ཤིང་ཐོགས་མེད་ཀྱིས་དབང་ཐོབ་པ་ལ་
དགོངས་པས་ལུང་དང་མི་འགལ་ལོ་ཞེས། ཉི་སྣང་ལས། བྱང་སེམས་ནི་བསམ་བཞིན་
དུ་སྲིད་པ་ལེན་པའི་ཕྱིར། ཞེས་སོགས་བྱང་སེམས་སོ་སྐྱེ་སྐྱེ་བ་ལེན་པའི་རྒྱུ་དང༌། ཐེག་
ཐབས་ཆེན་རྣམས་དང་ལྡན་པ་ལ། །སྲིད་པར་ཞི་བའི་བདག་ཉིད་དང་། །ཉོན་
བསྡུས་སུ།
མོངས་བྱང་ཆུབ་ཡན་ལག་འགྱུར། །དེ་ཕྱིར་རྒྱལ་སྲས་བསམ་མི་ཁྱབ། །ཅེས་འཕགས་
པའི་དུས་ཀྱི་དེ་བློ་གྲོས་རྒྱ་མཚོས་ཞུས་པ་ལྟར་འཁོར་བར་སྐྱེ་བའི་དགེ་བ་ལ་ཉོན་མོངས་སུ་
བཏགས་པ་དང་། ཉན་རང་དགྲ་བཅོམ་ཐེག་ཆེན་དུ་ཞུགས་ནས་སྐྱེ་བ་ལེན་པའི་རྒྱུ་མ་རིག་
བག་ཆགས་ཀྱི་སས་བསྐྱེད་པའི་ཟག་མེད་ཡིད་ལུས་དཔལ་ཕྲེང་གི་མདོས་བསྒྲུབས་ལ། ཉ་
ཊིཀ་ལས། དེ་ཡང་ས་བདུན་པ་མན་ལ་ཉོན་མོངས་ཡོད་ལ་དག་ས་ནས་སེམས་རབ་ཏུ་མ་
ཞི་བར་བྱེད་པའི་ཉོན་མོངས་གཏན་མེད་ཀྱང་ཉོན་མོངས་ཀྱི་བག་ཆགས་ཕྲ་མོ་ཡོད་ཅིང་དེ་
དང་སྙིང་རྗེས་སྐྱེ་བ་ལེན་པ་འཕགས་སེང་གི་དགོངས་པར་རུང་ངོ༌། །ཞེས་ས་བདུན་པ་མན་
ལས་ཉོན་གྱིས་སྐྱེ་བ་འཕགས་སེང་གི་དགོངས་པ་དང༌། བློ་གྲོས་རྒྱ་མཚོས་ཞུས་པ་དང་འོད་
སྲུང་ལེའུ་བའི་དོན་ཐོགས་མེད་ཀྱིས་བྱང་འཕགས་སྐྱེ་བ་ལེན་པའི་རྒྱུ་ཉོན་མོངས་ཕྲ་མོ་ཡོད་
པ་ལ་དགོངས་པར་གསུངས་པའི་ཕྱིར། དེས་ན་བུ་ཉ་གཉིས་ཀྱིས་འདིར་མི་སྤོང་བའི་ཉོན་
མོངས་འཁོར་བར་སྐྱེ་བའི་རྒྱུར་བྱས་ནས་ཉོན་མོངས་དངོས་དང་། བཏགས་པ་བ་མདོ་དང་
པོའི་བསྟན་པའི་རྒྱུ་བརྒྱད་དང༌། གཉིས་པའི་བསྟན་པའི་མ་རིག་བག་ཆགས་ཀྱིས་བསྐྱེད་
པའི་ཟག་མེད་ལས་གཉིས་འཇོག་གམ་དཔྱད། བརྒལ་ལན་གྱིས་གཏན་ལ་ཕབ་སྐབས་སུ་

འགྲེལ་མཆན་སྐབས་གཉིས་པ། 438 ལམ་ཤེས།
བོད་སྔ་མ་ཁ་ཅིག་བྱང་སེམས་འཁོར་བར་སྐྱེ་བའི་རྒྱུར་རྩ་བས་དང་རུ་མ་བཞིན་དུ་ཉོན་མོངས་
དགོས་པས་མི་སྤོང་ཟེར་བ་དང་། པཎྚིཏ་ཨ་དུ་ལ་ངྷ་ཤས་ཉོན་མོངས་སྡུག་བསྔལ་སྐྱེད་པ་
དང་གཉེན་པོ་སྐྱེ་བའི་གེགས་བྱེད་པ་གཉིས་སྤོང༌། སྲིད་པར་སྐྱེ་བའི་རྒྱུ་དང་རིགས་འདྲ་སྐྱེད་
པ་གཉིས་མི་སྤོང་ཟེར་བ་བྱང་སེམས་ལ་བདག་མེད་གཉིས་རྟོགས་པའི་འགལ་ཟླ་སྟོབས་ལྡན་
ཡོད་པ་དང་། སངས་རྒྱས་ཀྱིས་ཀྱང་མ་སྤངས་པར་ཐལ་བ་དང༌། སྐྱེ་བ་ལེན་པའི་རྒྱུ་སྲེད་
སོགས་དགོས་ན་ཉན་རང་དགྲ་བཅོམ་ཐེག་ཆེན་དུ་ཞུགས་པ་མི་སྲིད་པར་ཐལ་བས། དེས་
ན་བྱང་སེམས་སྐྱེ་བ་ལེན་པའི་རྒྱུ་སྙིང་རྗེ་སོགས་དགེ་རྩ་ཉིད་ཡིན་ལ། ཉོན་མོངས་དང་སྐྱེ་
བ་ལེན་པའི་རྒྱུར་མཚུངས་པས་དེར་བཏགས་པའོ། །ཞེས་ཨར་བྱང་ཡེ་གསུངས་པ་མདོ་
འགྲེལ་གྱི་དོན་དང་སྐྱེ་བ་ལེན་པའི་རྒྱུ་ལས་ཉོན་མཚན་ཉིད་པ་དགོས་ན། བྱང་འཕགས་ལ་
ལས་ཉོན་གྱིས་སྐྱེ་འཆིའི་སྡུག་བསྔལ་ཡོད་པར་འགྱུར་བས་རྒྱུད་བླ་རྩ་འགྲེལ་དང་འགའ་ལ།
བློ་གྲོས་རྒྱ་མཚོའི་མདོ་ལས་བསྟན་པའི་རྒྱུ་བརྒྱད། ཉོན་མོངས་སུ་འདོད་པ་མདོ་རང་དང་
འགལ་ཞེས་བཀག་ནས། འཕགས་སེང་གིས་ཉན་རང་དང་བྱང་སེམས་ཀྱིས་ཉོན་མོངས་
སྤོང་མི་སྤོང་གི་ཁྱད་པར་བཤད་པ་ནི། སྐྱེ་བ་ལེན་པའི་རྒྱུར་དགོས་ནས་མི་སྤོང་ཟེར་བ་མིན་
གྱི། ཉོན་མོངས་ཀྱི་འབྲས་བུ་དང་འདྲ་བའི་སྲིད་པའི་གནས་སུ་སྐྱེ་བ་མི་སྤོང་བ་ལ་དེར་བཏགས་
ཙམ་དང༌། ཡང་ན་བྱང་སེམས་ཀྱིས་ཉོན་མོངས་གཞན་དོན་སྒྲུབ་པའི་ཡན་ལག་ཏུ་འགྱུར་
བས། ཉན་རང་ལྟར་ཆེད་དུ་གཉེར་ནས་མི་སྤོང་བའི་དོན་གཉིས་གསུངས་ནས། ས་ཐོབ་
ཀྱི་སྐྱེ་བ་ལེན་པའི་རྒྱུ་བྱང་ཡེ་བཤད་པ་ལྟར་མདོ་དང་ཤིང་རྟ་ཆེན་པོ་གཉིས་དང་འཕགས་
སེང་གི་དགོངས་པར་གསུངས་སོ། །རྣམ་བཤད་དུ་ལོ་ཆེན་འབྲེ་ཨར་གཡག་པ་སོགས་མདོས་
སྐབས་འདིའི་མི་སྤོང་རྒྱུའི་ཉོན་མོངས་ལ་བློ་གྲོས་རྒྱ་མཚོའི་མདོ་ལས་སྐྱེ་བ་ལེན་པའི་རྒྱུ་བརྒྱད་
ལ་ཉོན་མོངས་སུ་བཏགས་པ་ཡིན་ལ། བཏགས་པའི་རྒྱུ་མཚན་སྐྱེ་བ་ལེན་པའི་རྒྱུར་མཚུངས་
པ་དང་། དགོས་པ་མདོས་དངོས་སུ་མ་ཟིན་ཀྱང་བྱང་སེམས་གཞན་དོན་ལྷུར་ལེན་པར་ཤེས་

འགྲེལ་མཆན་སྐབས་གཉིས་པ། 439 ལམ་ཤེས།
པའོ། །དངོས་ལ་གནོད་བྱེད་ནི། སེམས་ཉོན་མོངས་པར་བྱེད་མི་ནུས་པ་སྟེ། ཆོས་གསུམ་
ཚང་བས་བཏགས་ཟེར་བ། མདོ་དེ་ལས་བསོད་ནམས་ཀྱི་ཚོགས་ཡོངས་སུ་འཚོལ་བའི་མི་
ངོམས་པ་དང༌། བསམ་བཞིན་དུ་སྲིད་པར་སྐྱེ་བ་ཡོངས་སུ་འཛིན་པ་དང༌། སངས་རྒྱས་
དང་ཕྲད་པ་དོན་དུ་གཉེར་བ་དང༌། སེམས་ཅན་ཡོངས་སུ་སྨིན་པར་བྱ་བའི་ཕྱིར་མི་སྐྱོ་བ་
དང༌། དམ་ཆོས་འཛིན་པ་ལ་བརྩོན་པ་དང༌། སེམས་ཅན་གྱི་བྱ་བ་ཅི་ཡོད་པ་ལ་འགྲུས་
པ་དང་ཆོས་ལ་ཆགས་པའི་བསམ་པ་དང་མ་བྲལ་བ་དང་། ཕ་རོལ་ཏུ་ཕྱིན་པའི་ཀུན་ཏུ་སྦྱོར་
བ་རྣམས་མི་འདོར་བ་སྟེ་རྒྱུ་བརྒྱད་པོ་དེ་དག་ལམ་ཤེས་ཀྱི་ཐབས་ཀྱི་ཆ་ཡིན་པས་དེ་བྱང་སེམས་
ཀྱིས་ཆེད་དུ་གཏད་ནས་སྤོང་ངམ་སྙམ་པའི་དོགས་པ་འདིར་དཔྱད་མི་དགོས་པའི་ཕྱིར་དང་།
ཉན་ཐོས་ལམ་གྱིས་ཆེད་དུ་གཏད་ནས་སྤང་བྱའི་ཉོན་མོངས་ཀྱང་བཏགས་པ་བར་ཐལ། འདིར་
བཤད་ཉོན་མོངས་ཉན་ཐོས་ལྟར་ཆེད་དུ་གཏད་ནས་མི་སྤོང་བར་རང་གི་བྱང་ཆུབ་སྒྲུབ་བྱེད་
དུ་བྱེད་པས་ཉན་རང་གི་ལམ་ལས་ཁྱད་ཞུགས་པར་སྟོན་པའི་ཕྱིར། ཞེས་བཀག་ནས། དེས་
ན་ཉི་སྣང་ལས། བག་ལ་ཉལ་ཐམས་ཅད་དུ་མེད་པ་ནི་མ་རིག་པ་དང་ལྟ་བའི་ཟག་པས་བསྡུས་
པའི་བག་ལ་ཉལ་ཡིན་གྱི། བྱང་ཆུབ་སེམས་དཔའ་ནི་བསམ་བཞིན་དུ་སྲིད་པ་ལེན་པའི་ཕྱིར།
འདོད་པ་དང་སྲིད་པའི་ཟག་པས་བསྡུས་བ་ནི་མ་ཡིན་ནོ། །ཞེས་རྒྱན་སྣང་དུ་ཡང་འབྱུང་
བས་ཉོན་མོངས་མཚན་ཉིད་པ་འདོད་གཟུགས་ཀྱི་ཆགས་སོགས་ཀྱང་སྐྱེ་བ་ལེན་པའི་རྒྱུར་
དགོས་པ་མིན་གྱི། སྙིང་རྗེས་དང་སྨོན་ལམ་གྱིས་འཁོར་བསྒྱུར་སོགས་ཀྱི་ལུས་བཟུང་ནས་
བུ་སྟོང་བསྐྱེད་པ་སོགས་ནི་གཞན་དོན་སྒྲུབ་པའི་ཡན་ལག་ཏུ་འགྱུར་བ་ཡིན་ནོ་ཞེས་བཀག་
གོ ༑ལྔ་བ་བྱེད་ལས་ནི། དེའི་འོག་ཏུ་ཞེས་པ་བཤད་པའི་རིམ་པ་སྟོན་པ་ཡིན་པས་གོང་
མ་གསུམ་ལ་སྦྱར་རོ། །དེ་ལྟ་བུའི་རང་བཞིན་ཅན་ལམ་ཤེས་གྱི་བྱེད་ལས་ནི་རྫོགས་སྨིན་
མ་སྦྱངས་པར་ཡང་དག་པའི་མཐའ་མངོན་དུ་མི་བྱེད་པ་དང༌། སྟོང་ཉིད་རྟོགས་པའི་
ཤེས་རབ་དང་སྙིང་རྗེ་སོགས་ཐབས་ལ་མཁས་པས་སེམས་ཅན་ཡོངས་སུ་མ་བསྡུས་པ་

འགྲེལ་མཆན་སྐབས་གཉིས་པ། 440 ལམ་ཤེས།
ཡོངས་སུ་སྡུད་པ་ལ་སོགས་པ་དེ་སྨིན་པ་དང་གྲོལ་བར་བྱེད་པ་ཡིན་པས་ཉན་རང་ལས་
བྱེད་ལས་ཁྱད་ཞུགས་པ་ཡིན་ནོ། །མདོ་ནི་ཉན་ཐོས་གང་གིས་ཕ་རོལ་ཏུ་ཕྱིན་པ། ནས།
འཚང་རྒྱ་བར་འགྱུར་རོ། །ཞེས་སྨིན་གྲོལ་གྱི་ལས་བསྟན་ལ། བརྒྱད་སྟོང་བའི་མདོ་ཐ་
མ་གཉིས་ཀྱི་ཚིག་ཆ་འདྲ་རྒྱས་འབྲིང་ན་མེད་དོ། །གཉིས་པ་ལམ་ཤེས་ཀྱི་རང་བཞིན་ལ།
ཉན་ཐོས་དང༌། རང་རྒྱལ་དང་། བྱང་སེམས་ཀྱི་ལམ་གྱི་རང་བཞིན་ཤེས་པའོ། །
ཉན་ཐོས་ཀྱི་ལམ་ཤེས་པའི་ལམ་ཤེས་བཤད་པ།
དང་པོ་ལ། ལམ་ཤེས་ཀྱི་ངོ་བོ་དང༌། རྒྱུ་ངེས་འབྱེད་ཆ་མཐུན་ནོ། །དང་ངོ་ལ།
གསུམ་གྱི་དང་པོ་མཚམས་སྦྱར་བ་ནི། གོང་གི་ཚུལ་དེ་ལྟར་རྟེན་ལ་སོགས་པ་ཡན་ལག་
ལྔ་བརྗོད་ནས་ལམ་ཤེས་པ་ཉིད་ཀྱི་སྒོམ་པ་དང་བཤད་པའི་》སྐབས་གཉིས་སུ། ༼ཁ༽
རྣམ་མཁྱེན་ཐོབ་པ་ལ་ཐེག་པ་གསུམ་གྱི་རྟོགས་རིགས་ཀྱི་ལམ་ཐམས་ཅད་རྫོགས་པར་ཤེས་
བསྐྱེད་བྱ་དགོས་པས་སོ། །༼ཀ༽ཉན་ཐོས་ཀྱི་ལམ། ཤེས་པའི་ཚུལ་བརྗོད་རིགས་ཏེ།
གཉིས་པ་རྩ་བ་ནི། ལམ་ཤེས་སྒོམ་པ་ཉིད་ཀྱི་ཚུལ་ལ་སྟེ་སྐབས་སུ་ནི། །(༣)ཡུལ་
གང་ན་འཕགས་པའི་བདེན་པ་བཞི་དག་གི །རྣམ་པ་བཅུ་དྲུག་གམ་སོ་གསུམ། ཇི་ལྟར་
ན་འགོའི་སེམས་བསྐྱེད་དང་མཇུག་གི་བསྔོ་བ་དང་དངོས་གཞི་ཆོས་ཐམས་ཅད་བདེན་པར་
མི་དམིགས་པར་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ནི། །རྣམ་པ་དེ་དག་སྒོམ་
དགོས་སོ། །(༡)ཉན་ཐོས་ཀྱི་རྟོགས་རིགས་ཀྱི་ལམ་འདི་ཇི་ལྟར་བསྒོམ་པ་ཤེས་པར་
བྱ༑ ༑སྟེ། (༣)མདོ་ནི། ཀཽ་ཤི་ཀ་དེ་ལ་བྱང་ཆེན་པོའི་ཤེར་ཕྱིན་གང་ཞེ་ན། ནས།
གནོད་པར་ཡིད་ལ་བྱའོ། །ཞེས་ལེ་མང་དུ་ཕུང་ཁམས་རེག་དྲུག་ཚོར་དྲུག་ཁམས་དྲུག་རྟེན་
འབྲེལ་རྣམས་ལ་སྦྱར་ཏེ་སྡུག་ཀུན་གྱི་རྣམ་པ་ཉེར་གཉིས་དང༌། དེ་བཞིན་དུ་རྣམ་པ་ཐམས་
ཅད། ནས། མངོན་པར་འདུ་བྱེད་མེད་པར་ཡིད་ལ་བྱའོ། །ཞེས་རྟེན་འབྲེལ་བཅུ་གཉིས་

འགྲེལ་མཆན་སྐབས་གཉིས་པ། 441 ལམ་ཤེས།
འགོག་པར་སྦྱར་ཏེ་འགོག་བདེན་གྱི་རྣམ་པ་བདུན་དང༌། ཀོ་ཤི་ཀ་གཞན་ཡང་། ནས། མ་
འདྲེས་པ་བཅོ་བརྒྱད་སྒོམ་མོ། །ཞེས་ལམ་དང༌། ཀཽ་ཤ་ཀ་གཞན་ཡང་བྱང་ཆེན། ནས།
ཤེར་ཕྱིན་ལ་སྤྱོད་དོ། །ཞེས་ཕྱིན་དྲུག་གིས་ཡུལ་རྟོགས་པས་རིག་པ་དང༌། ཀཽ་ཤ་ཀ་གཞན་
ཡང་བྱང་ཆེན་ཤེར་ཕྱིན་ལ། ནས། སེམས་ལ་མེད་ཅིང་མི་དམིགས་སོ། །ཞེས་དོན་ཕྱིན་
ཅི་མ་ལོག་པར་སྒྲུབ་པ་དང་། རབ་འབྱོར་གྱིས་སྨྲས་པ། ནས། བྱང་ཆེན་པོའི་ཤེས་རབ་
ཀྱི་ཕ་རོལ་ཏུ་ཕྱིན་པའོ། །ཞེས་ངེས་འབྱིན་ཏེ་ལམ་བདེན་གྱི་བཞི་བསྟན་ཏོ། །དག་སྙིང་
ཟླ་གསུམ་དུ་སྡུག་ཀུན་གྱི་རྣམ་པ་བཅོ་ལྔ་དང༌། འགོག་བདེན་གྱི་མདོ་དེ་དག་གང་འགོག་
པ་དང་གང་གིས་འགོག་པ་གཉིས་བྱས་ནས་འགོག་ལམ་གཉིས་ལ་སྦྱར་ཏེ། འགོག་ལམ་གྱི་
རྣམ་པ་བཅུ་བཞི་སྟེ་ཉེར་དགུ་བྱས་ཤིང་། ཤནྟི་བས་ནད་སོགས་བཅུ་གཅིག་ཀུན་འབྱུང་ཁོ་
ནར་སྦྱར་ཏེ། དང་པོ་བཞིས་ཀུན་འབྱུང་སྤང་དགོས་པ་དང༌། དེ་བཞིས་སྤང་ནུས་པ་དང་།
ཐ་མ་གསུམ་གྱིས་མྱུར་དུ་སྤང་དགོས་པར་བསྟན་ཟེར་བ་དང་། གསེར་གླིང་བས་ངེས་འབྱུང་
བཞི་གཅིག་ཏུ་བྱས་ཏེ་རྣམ་པ་སུམ་ཅུ་དང༌། ཤེར་འབྱུང་གིས་སྡུག་ཀུན་ཐུན་མོང་གི་བདུན་
བྱས་ཏེ་ཉེར་དྲུག་བྱས་པས། ཤནྟི་བའི་དེ་མདོ་དང་འཕགས་སེང་གི་གཞུང་དང་འགལ་བས་
མི་འཐད་དེ། ཉི་སྣང་ལས་སྡིག་པ་ཉིད་ཅེས་བྱ་བའི་བར་ནི་ཀུན་འབྱུང་གི་བདེན་པའམ་རྣམ་
པའོ། །ནས། འཚེ་བ་ཉིད་ཅེས་བྱ་བ་ནི། དེ་དག་ཉིད་སོ་སོ་ལ་འགོག་པའི་རྣམ་པའོ། །དེ་
ལྟར་བྱས་ན་འཕགས་པ་ཉན་ཐོས་ཡིད་འབྱུང་བ་དང་འདོདཆགས་དང་བྲལ་བ་དང་འགོག་
པའི་ཕྱིར་ཞུགས་པ་ཡིན་ནོ། །ཞེས་བྱ་བའི་ཇི་ལྟ་བ་བཞིན་ནོ། །ཞེས་དང༌། རྒྱན་སྣང་དུ་
ཡང་དེ་དང་འདྲ་བའི་ཕྱིར་དང༌། མདོ་རྒྱས་འབྲིང་དུ་འགོག་ལམ་གྱི་རྣམ་པའི་མདོ་སོ་སོར་
ཡོད་པའི་ཕྱིར་རོ། །ཕྱི་མ་གཉིས་སུ་སུམ་ཅུ་དང་ཉེར་དྲུག་བྱས་པ་དང་། བསོད་གྲགས་
པས་ཉེར་གསུམ་བྱས་པ་རྣམས་མདོ་དང་སྣང་བ་གཉིས་སོགས་སུ་རྒྱས་པར་དབྱེ་ཚུལ་གསུངས་
པའི་དོན་མིན་ཞེས་པ་ཡིན་གྱི། སོ་གསུམ་སུམ་ཅུ་སོགས་སུ་འདུ་བས་བསྡུ་བྱའི་རྣམ་པ་སུམ་

འགྲེལ་མཆན་སྐབས་གཉིས་པ། 442 ལམ་ཤེས།
ཅུ་སོགས་བྱས་ཆོག་པའི་ཕྱིར་ཏེ། སྡུག་ཀུན་གྱི་བཅུ་བཞི་བདུན་དུ་འདུ་ཞིང་ངེས་འབྱུང་གི་
བཞི་ངེས་འབྱུང་དུ་འདུ་བའི་ཕྱིར་རོ། །མདོའི་དངོས་བསྟན་ལ་རྣམ་པ་སོ་གསུམ་ཤེས་པར་
བྱ་རྒྱུ་དང༌། སེམས་བསྐྱེད་དང་དམིགས་མེད་ཀྱི་ཤེས་རབ་ཐམས་ཅད་དང་། ལམ་བདེན་
གྱི་རྣམ་པ་ཕྱི་མ་གཉིས་ལ་བསྔོ་བ་གསུངས་པས། དེ་གསུམ་གྱིས་ཟིན་པའི་སྒོ་ནས་མི་རྟག་
སོགས་ཡིད་ལ་བྱེད་པ་ཤེས་ཚུལ་ལ་སྦྱར་བས་དེ་ལ་ལམ་ཤེས་ཉིད་ལས་ཉན་ཐོས་ཀྱི་མེད་ལ།
འདི་ལ་ཁ་ཅིག་གིས་ལམ་ཤེས་དང་པོའི་ཡུལ་ལ་ཉན་ཐོས་ཀྱི་ལམ་དགོས་ལ། མདོར་བདེན་
བཞིའི་རྣམ་པ་ཉིད་བཤད་པ་མི་འཐད་ཟེར་བ་ནི། གང་གིས་ལམ་དེ་ཤེས་པ་ལ་དམིགས་
ཡུལ་འདི་ལ་རྣམ་པ་འདི་ལྟར་དམིགས་ཞེས་མ་རྟོགས་པར་ཡུལ་ཅན་རྟོགས་མི་ནུས་པས་སྐྱོན་
མེད་དོ། །རྩ་བའི་དོན་ཡང་གསེར་ཕྲེང་ལས། ཉན་ཐོས་ལམ་དུ་ཤེས་པར་བྱ་ཞེས་སྦྱར་
བས་ཡུལ་དང༌། ཞེས་པ་ལྟར་མདོ་དང་བསྟུན་ནས་རྐང་བ་ཐ་མ་དེ་ལྟར་བྱས་ན་ཡུལ་སོ་
གསུམ་ཤེས་པར་བྱ་རྒྱུ་དང༌། ཉན་ཐོས་ལམ་འདི་ཤེས་པར་བྱ་ཞེས་པ་སོར་བཞག་བྱས་ན་
རྣམ་པ་དེ་དག་རྟོགས་པའི་ཡུལ་ཅན་རྣམས་ཤེས་པར་བྱ་རྒྱུར་བསྟན་པ་མདོ་དང་ཚིག་ཟིན་
མི་མཐུན་ཡང་མི་འགལ་ཏེ། ཡུལ་ཅན་མངོན་རྟོགས་ཤེས་པར་བྱ་རྒྱུར་མདོར་གང་ནས་
ཤུགས་ལ་བསྟན་པ་རྗེ་བཙུན་གྱིས་གསལ་བར་བྱས་པས་ཤེས་སོ། །རྟེན་བྱང་སེམས་དང་
ཟིན་བྱེད་སེམས་བསྐྱེད་དང་བསྔོ་བ་གཉིས་གོ་སླ་བས་དངོས་སུ་མ་བསྡུས་སོ། །མདོ་དང་
རྩ་བའི་དོན། ཉི་སྣང་ལས། ཉན་ཐོས་ཀྱི་ལམ་གྱི་སོགས་དང༌། རྒྱན་སྣང་ལས། དེ་ལྟར་
རིམ་པ་འདིས་ཐེག་པ་ཆེན་པོར་རྣམ་པ་ལ་སོགས་ཀྱིས་ཐེག་ཆེན་དུ་རྣམ་པ་སོ་གསུམ་བཤད་
པ་དམན་མདོར་བཅུ་དྲུག་བཤད་པ་དང་གྲངས་མི་མཐུན་པས་དེའི་བསྒོམ་བྱ་མིན་སྙམ་པའི་
དོགས་གཅོད་མཛད་པ་དང་། དག་ལྡན་ལས། འདིར་རྣམ་པ་ཉེར་དགུ་ཉན་ཐོས་ཀྱི་ལམ་
ཡིན་ཏེ། ཞེས་སོགས་འགྲེལ་བྱེད་རྣམས་ཀྱིས་ཆོས་གསུམ་གྱིས་ཟིན་པའི་སྒོ་ནས་ཉན་ཐོས་
ཀྱི་ལམ་གྱི་དམིགས་རྣམ་ཇི་ལྟ་བ་བཞིན་རྟོགས་པའི་བྱང་འཕགས་ཀྱི་ལམ་ཉན་ཐོས་ཀྱི་ལམ་

འགྲེལ་མཆན་སྐབས་གཉིས་པ། 443 ལམ་ཤེས།
ཤེས་པའི་ལམ་ཤེས་སུ་བསྟན་གྱི། ཉན་ཐོས་ཀྱི་ལམ་དངོས་ཤེས་པ་ཞིག་དེར་བསྟན་པར་
བཤད་པ་མིན་ནོ། །གསེར་ཕྲེང་ལས། སྐབས་འདིར་ནི་མི་རྟག་སོགས་སུ་མི་དམིགས་པ་
ཆོས་ལ་བདག་མེད་པའི་རྣམ་པ་ཅན་ཡིན་པས་དེ་བྱང་སེམས་དང་མི་རྟག་སོགས་སུ་དམིགས་
པ་གང་ཟག་ལ་བདག་མེད་པའི་རྣམ་པ་ཅན་ཡིན་པས་ཉན་ཐོས་ལ་བཞག་གོ །ཞེས་པ་ཉའི་
བཤད་པ་བཀོད་པ་ཡིན་ཏེ། ཉ་ཊི ཀ་ལས། འདིར་བསྟན་བཅོས་སུ་ཉན་རང་གི་ལམ་དང་
དེ་ཤེས་པའི་ལམ་ཤེས་གཉིས་ཀ་དངོས་སུ་བསྟན་ཏེ། འཕགས་པའི་བདེན་པ་བཞི་དག་གི་
རྣམ་པ། ཉན་ཐོས་ལམ་འདི་ཞེས། མི་དམིགས་པའི་སྒོ་ནས་ཤེས་པར་བྱ་ཞེས་དང་སོགས་
གསུངས་པའི་ཕྱིར། ཁ་ཅིག་འདིར་ཉན་ཐོས་རང་རྒྱུད་པའི་ལམ་བསྟན་པ་བཀག་ནས་ཞེས་
པའི་ཁ་ཅིག་བུ་སྟོན་ཡིན་ཏེ། བུ་ཊིཀ་ལས། ལོ་ཙ་བ་སོགས་ན་རེ། མདོ་དང་བསྟན་བཅོས་
འདིར་ཉན་རང་རང་རྒྱུད་པའི་ལམ་བསྟན་ཞེ་ན། དེ་མི་རིགས་ཏེ་ཞེས་དང་། འདིར་ཡུལ་
ལམ་གསུམ་དངོས་སུ་བསྟན་པས་ཡུལ་ཅན་ལམ་ཤེས་གསུམ་ཤུགས་ལ་བསྟན་ཏེ། ནས།
དེ་དག་ཀྱང་བྱང་སེམས་ཀྱི་རྒྱུད་ལ་ཡོད་པའི་ལམ་གསུམ་བསྟན་པར་ཤེས་པར་བྱའོ་ཞེས།
རྩ་བར་ཡུལ་ལམ་གསུམ་ཙམ་དངོས་སུ་བསྟན་ལ་དེ་དག་ཀྱང་བྱང་སེམས་ཀྱི་རྒྱུད་ལ་ཡོད་
པར་བཤད་པས། གསེར་ཕྲེང་དུ་འདིར་བསྟན་པའི་ཉན་ཐོས་ཀྱི་ལམ་དེ་ཉན་ཐོས་ཀྱི་ལམ་
མིན་ན་ཉན་ཐོས་ཀྱི་ལམ་དངོས་སུ་བསྟན་པར་འདོད་པ་ཉམས་ལ་ཡིན་ན་ལོ་ཆེན་བཀག་པ་
དང་འགལ་ཞེས་པའོ། །བྱང་སེམས་ཀྱི་མི་རྟག་སོགས་རྟོགས་པའི་ཉན་ཐོས་ཀྱི་ལམ་ཟེར་
ན༑ དེ་ཉན་ཐོས་ལམ་ཡིན་པ་བརྟགས་ན་འཇིག་གོ །འདི་ཉན་ཐོས་ལམ་དུ་འདོད་ན། རྒྱུ་
སྦྱོར་ལམ་ཡང་དེར་འདོད་དགོས་ལ། དེ་སྟོང་ཉིད་ཀྱི་རྣམ་ཅན་དུ་བཤད་པར་འགལ་ཞེ་
ན༑ དེ་མདོའི་ཚིག་ཟིན་བསྡུས་པ་ཡིན་ལ། ཉན་ཐོས་འཕགས་ལམ་རྒྱུ་ཡིན་པས་གང་ཟག་
གི་བདག་མེད་དུ་བཀྲལ་དགོས་དཔེར་ན་རང་རྒྱལ་སྐབས་བྱང་སེམས་ཕྱིར་མི་ལྡོག་པ་ཞེས་
པ་དང་སྐབས་གསུམ་པར་བྱང་སེམས་ཀྱིས་ཡུམ་འདོར་ཞེས་པ་ཉན་རང་ལ་སྦྱར་དགོས་པ་

འགྲེལ་མཆན་སྐབས་གཉིས་པ། 444 ལམ་ཤེས།
བཞིན་ཞེས་པའང་ཉ་ཊི ཀ་ལྟར་ལ། ཡང་ན་རྩ་བས་བསྟན་པའི་རྣམ་པ་བཞི་བྱང་སེམས་ཀྱིས་
ཉན་ཐོས་ཀྱི་སྦྱོར་ལམ་ཤེས་པར་བྱེད་པའི་རྣམ་པ་ལ་བྱའོ། །ཞེས་པ་རྩ་བས་བྱང་སེམས་
ཀྱིས་ཉན་ཐོས་སྦྱོར་ལམ་གྱི་དམིགས་རྣམ་ཇི་ལྟ་བ་བཞིན་ཤེས་པའི་སྦྱོར་ལམ་གྱི་རྣམ་པ་བསྟན་
པ་ལ་བྱ་ཞེས་པ་རང་ལུགས་ཡིན་ལ། རྣམ་བཤད་ལས། ཁྱད་ཆོས་གསུམ་གྱིས་ཟིན་པའི་
སྒོ་ནས་ལམ་ཤེས་སུ་རྣམ་པར་བཞག་པ་ཡིན་གྱི་ཉན་ཐོས་ཀྱི་ལམ་དམིགས་པར་བྱས་ནས་
དེ་སྟོང་ཉིད་དུ་བསྒོམ་པའི་ཆ་ནས་ནི་མ་ཡིན་ནོ། །ཞེས་པས་རོང་ཊིཀ་པ་སོགས་བཀག་ལ་
བུ་ཉ་གཉིས་ཀྱང་བཀག་གམ་དཔྱད། གསུམ་པ་འགྲེལ་བ་ལ། ཤེས་བྱའི་ལམ་དང༌། དེ་
ཇི་ལྟར་ཤེས་པའི་ཚུལ་ལོ། །
ཤེས་བྱའི་ལམ་བཤད་པ།
དང་པོ་ལ་སྡུག་ཀུན་དང༌། འགོག་བདེན་དང༌། ལམ་བདེན་གྱི་རྣམ་པ་གསུམ།
དང་པོ་ལ། སྡུག་ཀུན་སོ་སོའི་རྣམ་པ་དང༌། ཐུན་མོང་གི་རྣམ་པའོ་། དང་པོ་ལ། གཉིས་
ལས་དང་པོ་སྡུག་བདེན་གྱི་རྣམ་པ་ནི། ཞེས་བྱ་བ་གསུངས་ཏེ། བདེན་པ་བཞིའི་རྣམ་པ་
བསྟན་པ་དེ་ལ་སྟེ་དེའི་ནང་ནས་དང་པོ་སྡུག་བསྔལ་གྱི་བདེན་པའི་རྣམ་པ་བཞི་ནི་མདོར་
གསུངས་པའི་གོ་རིམ་བཞིན་དུ། འདི་འོག་མ་ཐམས་ཅད་ལ་སྦྱོར་རོ། །སྐྱེ་ཞིང་འཇིག་
པས་མི་རྟག་པ་དང༌། ལས་ཉོན་གྱིས་གཞན་དབང་དུ་གྱུར་བས་སྡུག་བསྔལ་བ་དང་།
དོན་གཞན་གྱི་བདག་གིས་སྟོང་བ་དང་། རང་གི་ངོ་བོ་བདག་ཏུ་མ་གྲུབ་པའི་བདག་མེད་
པ་སྟེ། མདོར་སྟོང་བ་དང་བདག་མེད་པ་གཉིས་པོ་དེ་དག་གི་མཚན་ཉིད། རིམ་བཞིན་
བདག་མེད་པ་དང་ཞི་བའི་རྣམ་གྲངས་ཀྱིས་བསྟན་པའི་རྣམ་པ་བཞི་དག་དང་། དེ་ལྟར་
འགྲེལ་ན་རྣམ་བཤད་དང་འགྲེལ་བར་དག་ཅེས་གཉིས་ཚིག་སྦྱར་བའི་དགོངས་པར་ཨེ་འགྲོ་
སྙམ་ལ། གསེར་ཕྲེང་སོགས་ལས་མ་དག་སྟེ་ཞེས་པ་དེ་གཉིས་རང་མིང་གིས་བསྟན་པར་

འགྲེལ་མཆན་སྐབས་གཉིས་པ། 445 ལམ་ཤེས།
བྱས་ན་མ་དག་པའི་དོན་ནོ། །དག་ཟླ་གཉིས་སུ་ཐ་མ་གཉིས་བདག་དང་བདག་གི་བ་མེད་
པར་བཤད་པ་མངོན་པར་བདག་མེད་བཞི་བར་བཤད་པ་དང་འགལ་ལ། འདིའི་མདོར་བདག་
མེད་གསུམ་པར་བཤད་པས་རྣམ་གྲངས་པར་བཤད་པ་དང་ཡང་འགལ་ལོ། །གཉིས་པ་ཀུན་
འབྱུང་གི་རྣམ་པ་ནི་ཀུན་འབྱུང་བའི་བདེན་པའི་རྣམ་པ་མདོར་རྣམ་གྲངས་ཀྱིས་བཤད་པ་
དང་སྦྱར་བ་ནི་༼ཁ༽རྒྱུ་དང༌། ༼ང༽ཀུན་འབྱུང་བ་དང༌། ༼ཆ༽རབ་ཏུ་སྐྱེ་བ་དང་།
༼ཉ༽རྐྱེན་གྱི་ངོ་བོ་ཉིད་དང༌། ༼ཀ༽ནད་དང༌། འདྲ་བར་སྡུག་བསྔལ་གྱི་རྩ་བར་གྱུར་
བས། ༼ག༽འབྲས་དང༌། འདྲ་བར་སྡུག་བསྔལ་ཡང་ཡང་བསྐྱེད་པས། ༼ཅ༽ཟུག་རྔུ་
དང་། འདྲ་བར་སྡུག་བསྔལ་ཤུགས་དྲག་བསྐྱེད་པས། ༼ཇ༽ རྡིག་པའི་རྣམ་པ་དང་འདྲ་
བར་སྡུག་བསྔལ་ཕྱི་མའི་ལྷན་ཅིག་བྱེད་རྐྱེན་བྱེད་པས་༼ཏ༽དེ་ལྟར་སོ་སོའི་རྣམ་པ་བརྒྱད་
རྣམས་དང༌། གཉིས་པ་ཐུན་མོང་གི་རྣམ་པ་ནི། རྣམ་གྲངས་བསྡུ་བ་ལས། ཡིད་འབྱུང་
བ་ནི་མཐོང་བའི་ལམ་ལའོ། །འདོད་ཆགས་དང་བྲལ་བ་ནི་སྒོམ་པའི་ལམ་ཡོངས་སུ་རྫོགས་
པ་དག་ལའོ། །འགོག་པ་ནི་ཕུང་བོ་ཐམས་ཅད་འགོག་པའོ། །ཡིད་འབྱུང་བ་དང་འདོད་
ཆགས་དང་བྲལ་བ་ལ་ཞུགས་པ་ནི་དེ་གཉིས་ཀྱི་སྦྱོར་བ་ལ་གནས་པ་རྣམས་ཡིན་ནོ། །འགོག་
པ་ལ་ཞུགས་པ་ནི་མི་སློབ་པ་རྣམས་ཡིན་ནོ། །ཞེས་པ་ཤེས་བྱེད་དུ་དྲངས་ནས་འཕགས་སེང་
གིས་མདོ་ནས་གསུངས་པའི་ཕ་རོལ་ཉིད་ལ་སོགས་པ་བདུན་བདེན་པ་ཐ་མ་གཉིས་ལ་མི་འགྲིག་
པས་དང་པོ་གཉིས་ལ་ཐུན་མོང་དུ་སྦྱར་ནས་ཡིད་འབྱུང་སོགས་གསུམ་དུ་བྱས་ལ། ལུང་
དེ་འདྲེན་པའི་རྒྱུ་མཚན་རང་བཟོའི་ཉེས་པ་སྤོང་ཕྱིར་ཡིན་ལ། ལུང་དོན་མཐོང་ལམ་དུ་
སྡུག་ཀུན་གྱི་ཉེས་དམིགས་མངོན་སུམ་དུ་མཐོང་བས་ཡིད་འབྱུང་བ་དང༌། སྒོམ་ལམ་
ཐ་མའི་ཚེ་དེ་དག་ལ་དམིགས་པའི་ཆགས་པ་འགོགས་པས་འདོད་ཆགས་དང་བྲལ་བ་དང་།
ལྷག་མེད་ཀྱི་ཚེ་སྡུག་ཀུན་འགགས་པས་འགོག་པ་དང༌། སྦྱོར་ལམ་དུ་ཡིད་འབྱུང་བར་ཞུགས་
པ་དང༌། སྒོམ་ལམ་ཐ་མ་མ་གཏོགས་པའི་སྒོམ་ལམ་སྐབས་འདོད་ཆགས་དང་བྲལ་བར་

འགྲེལ་མཆན་སྐབས་གཉིས་པ། 446 ལམ་ཤེས།
བྱ་བར་ཞུགས་པ་དང༌། ལྷག་བཅས་སྐབས་འགོག་བའི་ཕྱིར་ཞུགས་བ་ཡིན་ནོ། །ཞེས་
འབྱུང་བའི་ཕྱིར། ཞེས་ལུང་དོན་གསུངས་པས་གསེར་གླིང་བས་ཉན་ཐོས་ཀྱི་ལུང་ལས་
ཟེར་བ་མི་འཐད་ལ། བྱང་ཡེས་ཀུན་འབྱུང་འགོག་པ་ལྷག་བཅས་དང༌། འགོག་པའི་ཕྱིར་
ཞུགས་པ་སྒོམ་ལམ་ཟེར་བ་བསྡུ་བ་དང་འགལ་ལོ། །གསེར་ཕྲེང་དུ་དང་པོ་གཉིས་སྦྱར་དུ་
རུང་ཞེས་པ་བུ་ཉས་ཆགས་བྲལ་སྒོམ་ལམ་ལ་སྦྱར་བ་ལྟར་ན་རུང་བའི་དོན་ནོ། །སྡུག་བསྔལ་
དང་ཀུན་འབྱུང་གི་བདེན་པ་དེ་དག་ཉིད་སོ་སོའི་དེ་རེ་རེ་ལ་རྣམ་པ་གསུམ་ཡོད་པས་དང་
པོ་ཡིད་འབྱུང་བའི་མཚན་ཉིད་དག་གི་ངོ་བོ་ནི། རང་གི་བདེ་བ་འཇོམས་པས་ཕ་རོལ་
དགྲ་ལྟ་བུ་དང་། གཉེན་པོས་འཇིག་བའི་ཆོས་ཅན་གྱི་རྣམ་པའི་ངོ་བོ་ཉིད་དག་ཡིན་
པས་གནོད་པ་དང་རིང་དུ་མི་གནས་པ་སྟེ་གཉིས་དང༌། གཉིས་པ་འདོད་ཆགས་དང་བྲལ་
བ་དག་གི་ངོ་བོ་ནི་དགྲ་བཅོམ་པའི་ལམ་གྱིས་རྩད་ནས་སྤོང་བས་རང་གི་ངོ་བོ་གཡོ་བ་སྟེ་
མི་བརྟན་པ་དང་སྐབས་བབ་ཀྱི་གཉེན་པོས་རྒྱུན་གཅོད་པས་རབ་ཏུ་འཇིག་པའི་རྣམ་པ་སྟེ་གཉིས་
དག་དང༌། འདིས་མྱུར་དུ་འབྲལ་བར་རྟོགས་སོ། །གསུམ་པ་འགོག་པའི་རང་གི་ངོ་བོ་
ནི༑ འདི་ཕྱི་གཉིས་ཀར་གནོད་པའི་གནས་སུ་གྱུར་བས་འཇིག་པའི་གནས་དང༌། སྲིན་
པོ་སོགས་སེམས་ཡོད་ཀྱི་འཚེ་བས་ནད་འགོ་བ་ལྟ་བུ་དང༌། འབྱུང་འཁྲུག་སོགས་སེམས་
མེད་ཀྱིས་གནོད་པས་འཚེ་བའི་རྣམ་པ་སྟེ་གསུམ་གྱི་དེ་གཉིས་མྱུར་དུ་འགོག་དགོས་པར་
རྟོགས་སོ། །དེ་ལྟར་སོ་སོའི་རྣམ་པ་བཅུ་བཞི་རྣམས་དང༌། གཉིས་པ་འགོག་བདེན་གྱི་
རྣམ་པ་ནི། འགོག་པའི་བདེན་པའི་འགོག་པའི་རང་གི་ངོ་བོ་ཉོན་མོངས་ཅི་རིགས་མེད་
པས་བདག་མེད་པའི་རྣམ་གྲངས་ཀྱི་དང༌། སྡུག་བསྔལ་ཅི་རིགས་ཞི་བ་རང་མིང་གི་དང་།
གྱ་ནོམ་པའི་རྣམ་པའི་བདག་ཉིད་སྡུག་ཀུན་ཅི་རིགས་ཀྱིས་དབེན་པའི་རྣམ་གྲངས་ཀྱི་དང༌།
ངོ་བོའི་རྣམ་པ་ངེས་པར་འབྱུང་བ་རྟག་ཏུ་ཕན་པའི་མཚན་ཉིད་ལ། ཇི་ལྟར་ངེས་འབྱུང་
ཐོབ་ཚུལ་གྱི་ངོ་བོ་བདེན་པའི་སྟོང་པ་ཉིད་དང་རྒྱུ་བདེན་པའི་མཚན་མ་མེད་པ་དང་། འབྲས་

འགྲེལ་མཆན་སྐབས་གཉིས་པ། 447 ལམ་ཤེས།
བུ་བདེན་པར་སྨོན་པ་མེད་པ་གསུམ་གྱི་ལྡོག་ཟླ་ངོ་བོ་རྒྱུ་འབྲས་གསུམ་བདེན་གྲུབ་དང་བྲལ་
བའི་སྤངས་བ་གསུམ་དང༌། གང་ངེས་འབྱུང་འཁོར་བ་འབད་རྩོལ་གྱིས་མངོན་པར་འདུ་
བྱེད་པ་མེད་པ་སྟེ་དེ་དང་བྲལ་བའི་སྤངས་པ་སྟེ་རྣམ་གྲངས་ཀྱི་རྣམ་པ་བཞི་སྟེ་བདུན་དག་
དང་། གསུམ་པ་ལམ་བདེན་གྱི་རྣམ་པ་ནི། ལམ་གྱི་བདེན་པའི་ཐར་བར་ཕྱིན་པར་བྱེད་
པས་ལམ་དང་། ཉོན་མོངས་ཀྱི་གཉེན་པོ་བྱེད་པས་རིགས་པ་དང་། སེམས་ཕྱིན་ཅི་མ་
ལོག་པར་བསྒྲུབ་པས་སྒྲུབ་པ་དང་། སྡུག་བསྔལ་གཏན་ཏུ་ཟད་བྱེད་ཡིན་པས་ངེས་པར་
འབྱིན་པའི་རྣམ་པ་བཞི་སྟེ་དོན་རྣམ་སོ་གསུམ་རྟོགས་པའི་ཤེས་རྣམ་སོ་གསུམ་པོ་དེ་ཇི་ལྟར་
ཤེས་ཚུལ་ནི། གང་ན་སྔར་བཤད་པའི་ཤེས་བྱའི་ལམ་དེ་རྣམས་སོ། །
ཇི་ལྟར་ཤེས་ཚུལ་བཤད་པ།
གཉིས་པ་ཇི་ལྟར་ཤེས་ཚུལ་ནི། སེམས་བསྐྱེད་བསྔོ་བ་ངོ་བོ་ཉིད་མི་དམིགས་པར་
རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས། སྐབས་གང་དུ་ན་ལམ་ཤེས་པ་ཉིད་
ཀྱི་སྐབས་སུ། གང་ཡིན་པར་ན་ཉན་ཐོས་རྣམས་ཀྱི་ལམ་ཤེས་པའི་ལམ་ཤེས་ཡིན་པར་
རམ་རྟོགས་རིགས་ཡིན་པར། གང་གིས་ན་བྱང་ཆུབ་སེམས་དཔས་དེ་ལྟར་ཡོངས་སུ་
ཤེས་པར་བྱའོ། །ཤནྟི་བ་དང་ཨབྷྱས་འདི་ཉན་ཐོས་མཐོང་ལམ་ལ་སྦྱར་བ་གསེར་ཕྲེང་
ལས། ལམ་གསུམ་ག་དགོས་ཏེ་ཞེས། ཤེས་བྱའི་ལམ་ཉན་ཐོས་ཀྱི་ལམ་ཡིན་པ་ལྟ་བུར་
བྱས་པ་གོང་དུ་རྟོགས་རིགས་བསྐྱེད་ཅིང་ལམ་དངོས་ཤེས་པར་གསུངས་པ་ལྟར་རོ། །མདོ་
ནི་བརྒྱད་སྟོང་བར། དེ་ནས་ཚེ་ལྡན་རབ་འབྱོར་གྱིས། ནས། གནས་པར་བྱ་སྟེ་ཞེས་འགྱུར་
བར་བྱའོ་ཞེས་པས་ལམ་ཤེས་སྐབས་སུ་ལམ་ཐམས་ཅད་བསྒོམ་དགོས་པ་དེའི་ཕྱིར་ཁྱེད་ལ་
བཤད་ཀྱི། ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་ཅེས་པའི་ཚིག་གསུམ་གྱི་དོན་
དབྱིག་གཉེན་གྱིས་སྣོད་ཁ་སྦུབ་པ་མ་གཙང་བ་ཞབས་རྡོལ་བ་གསུམ་དང༌། འཕགས་པ་ལྷས་

འགྲེལ་མཆན་སྐབས་གཉིས་པ། 448 ལམ་ཤེས།
གཟུར་གནས་དང་དོན་གཉེར་དང་བློ་ལྡན་གསུམ་ལ་སྦྱར་ལ་སྤྱིར་བཤད་པར་རྒྱན་སྣང་ལས་སོ། །
རྒྱུ་ངེས་འབྱེད་ཆ་མཐུན་བཤད་པ།
གཉིས་པ་རྒྱུ་ངེས་འབྱེད་ཆ་མཐུན་ལ་གསུམ། དང་པོ་མཚམས་སྦྱར་བ་ནི། བདེན་
པ་བཞིའི་རྣམ་པ་མི་རྟག་སོགས་མངོན་སུམ་དུ་ཡོངས་སུ་ཤེས་པའི་ལམ་ཤེས་ནི། དེའི་
རྒྱུ་ངེས་པར་འབྱེད་པའི་ཆ་དང་མཐུན་པ་རྟོགས་པ་སྟེ་ཐོབ་པ་སྔོན་དུ་འགྲོ་བ་ཅན་ཡིན་
པས་འབྲས་བུ་ལམ་ཤེས་བ་བརྗོད་ནས་དེའི་འོག་ཏུ་རྒྱུ་ངེས་པར་འབྱེད་པའི་ཆ་དང་མཐུན་
པ༑ གསུངས་སོ། །གཉིས་པ་རྩ་བ་ནི། འཕགས་པ་ཉན་ཐོས་ཀྱི་ལམ་ཤེས་པའི་ལམ་
ཤེས་ཀྱི་རྒྱུ་སྦྱོར་ལམ་ལ་ནི། །བཞི་ལས་དང་པོ། །ཡུལ་བདེན་པར་མེད་པའི་སྒྲུབ་བྱེད་
གཟུགས་ལ་སོགས་པས་རང་གི་ངོ་བོ་བདེན་པའི་《སྟོང་བའི་ཕྱིར། །དེ་དག་གི་《སྟོང་པ་
ཉིད་རྣམས་དབྱེར་མེད་པར་བསྟན་པས། །ཤུགས་ལ་བཤད་པའི་དྲོ་བ་སྟེ་མདོ་ནི་ལེ་
བརྒྱད་མར་དེ་ནས་བཅོམ་ལྡན་འདས་ཀྱིས་ཚེ་ལྡན་རབ་འབྱོར་ལ་བཀའ་སྩལ་བ་ཞེས་པ་སྦྱར་
ཏེ༑ དབུར་བརྒྱད་སྟོང་བའི་ལམ་ཤེས་ཀྱི་རང་བཞིན་དང་བྱེད་ལས་དང་ལམ་ཤེས་དངོས་
ཀྱི་མདོ་གསུམ་དང་ཆ་འདྲ་བ་ཞིག་ཡོད་ལ། ཉི་སྣང་དུ་ཀཽ་ཤི་ཀ་གཟུགས་ནི་གཟུགས་ཀྱིས་
སྟོང་། ཞེས་པ་ནས་སྦྱར་བ་ལྟར། གསེར་ཕྲེང་སོགས་བོད་འགྲེལ་ཐམས་ཅད་ཀྱིས་སྦྱར་
བས་སྔ་མ་དེའི་གླེང་བསླང་ལྟ་བུ་ཡིན་ནམ་དཔྱད། མཇུག་ཏུ་ཀཽ་ཤི་ཀ་བྱང་ཆེན་པོས་ཤེར་
ཕྱིན་ལ་དེ་ལྟར་གནས་པར་བྱའོ། །ཞེས་པའོ། །གཉིས་པ་ནི། གཟུགས་སོགས་དེ་དག་
བདེན་པར་མི་དམིགས་པས། །དེ་དག་ལ་བདེན་པར་མི་གནས་པར་བསྟན་པས་ཤུགས་
ལ་བཤད་པའི་དེ་རྩེ་མོར་གྱུར་བ་དག་ཏུ་འདོད། །དོ། མདོ་ནི། དེ་ནས་ལྷའི་དབང་བོ་
བརྒྱ་བྱིན་གྱིས། ནས། རྣམ་པ་ཐམས་ཅད་མཁྱེན་པ་ཉིད་ཅེས་བྱ་བར་གནས་པར་མི་བྱའོ།།
ཞེས་པའོ། །གསུམ་པ་ནི། །གཟུགས་སོགས་དེ་དག་ལ་རྟག་པ་དང་མི་རྟག་པ་ལ་སོགས་

འགྲེལ་མཆན་སྐབས་གཉིས་པ། 449 ལམ་ཤེས།
པའི་ཚུལ་གྱིས། །གནས་པ་བཀག་པ་སྟེ་བདེན་པར་མི་གནས་པར་བསྟན་པས་ཤུགས་
ལ་བཤད་པའི་བཟོད་པ་རྣམས། །སོ། །མདོ་ནི། དམིགས་པའི་ཚུལ་གྱིས་གཟུགས་རྟག།
ནས། སངས་རྒྱས་སྦྱིན་པའི་གནས་ཞེས་བྱ་བར་དམིགས་པའི་ཚུལ་ཀྱིས་གནས་པར་མི་བྱའོ།།
ཞེས་པའོ། །བཞི་བ་ནི། རབ་དགའ་སོགས་ས་བཅུ་དག་ལས་བརྩམས་པ་སྟེ་ཐོག་མར་
བྱས་ནས་ནི། །ཆོས་ཐམས་ཅད་བདེན་པར་མི་གནས་པའི་ཚུལ་རྒྱས་པར་དངོས་སུ་བསྟན་
པ་ཡིས། །ཤུགས་སམ་སྦས་དོན་དུ་བཤད་པའི་ལམ་དེ་ནི་ཆོས་ཀྱི་མཆོག་ཏུ་འགྱུར་བར་
བཤད་དེ། །མདོ་ནི། ཀཽ་ཤ་ཀ་བྱང་ཆེན་པོས་ས་དང་པོ་ལ། ནས། སངས་རྒྱས་ཀྱི་སྒྲ་
ཡོད་པར་མ་གྱུར་ཅིག་ཅེས་བྱ་བར་དམིགས་པའི་ཚུལ་གྱིས་གནས་པར་མི་བྱའོ། །ཞེས་པའོ།།
དེ་ཅིའི་ཕྱིར་ཞེ་ན། འདི་ལྟར་དེ་ནི་དགྲ་བཅོམ་པ་ཡང་དག་རྫོགས་པའི་སངས་རྒྱས་ཀྱིས་
བླ་མེད་བྱང་ཆུབ་ཏུ་རྫོགས་སངས་རྒྱས་ཀྱང་ཆོས་ཐམས་ཅད་མི་དམིགས་པའི་ཕྱིར་ཏེ། ནས།
བྱང་ཆེན་པོས་ཤེར་ཕྱིན་ལ་མི་དམིགས་པའི་ཚུལ་གྱིས་བསླབ་པར་བྱའོ། །གནས་པར་བྱའོ།།
ཞེས་པ་ལེ་བརྒྱད་མར་ཆོས་མཆོག་གི་མདོ་དང་ལྷན་ཅིག་བྱས་ལ། ཉི་སྣང་དུ་རྐང་བ་ཐ་
མ་གཉིས་ཀྱི་མདོར་མཛད་པ་ལེགས་སོ། །ཡུལ་ཅན་གྱི་ཆོས་དེ་དག་བདེན་པར་མི་དམིགས་
པ་དང་། བདེན་པར་གནས་པ་བཀག་པ་དང༌། དེ་དག་ལ་བདེན་པར་གནས་པར་མི་བྱ་
བའི་རྒྱུ་མཚན། ཅི་ཕྱིར་ཞེ་ན་སངས་རྒྱས་ཀྱིས། །ཆོས་རྣམས་ཀྱི་ངོ་བོ་ཡོད་མེད་རྫོགས་
པར་མཁྱེན་ནས་ཏེ་མཁྱེན་ཀྱང་ཆོས་རྣམས་བདེན་པར་ཡོད་པར་མ་གཟིགས་ཕྱིར།།
གསེར་ཕྲེང་ལས། རྐང་བ་གཉིས་པས་ཡུལ་མི་དམིགས་པ་དང༌། ཐ་མ་གཉིས་ཀྱིས་ཡུལ་
ཅན་མི་དམིགས་པའི་སྒྲུབ་བྱེད་བསྟན་པས་གཉིས་ཀ་ཡང་ཐམས་ཅད་ལ་སྦྱར་ན་ལེགས་སོ།།
ཞེས་གསུངས་པས་རྐང་བ་གཉིས་པའི་མདོ། གཟུགས་ནི་གཟུགས་ཀྱིས་སྟོང༌། ཞེས་སོགས་
སྒྲུབ་བྱེད་ཀྱི་མདོ་རྣམས་ཀྱང་སྦྱོར་ལམ་བཞི་ག་ལ་སྦྱོར་དགོས་སོ། །མདོ་དེ་དག་གིས་དངོས་
སུ་ཆོས་ཐམས་ཅད་བདེན་མེད་དུ་རྟོགས་པའི་ལམ་ཤེས་བསྟན་ལ། རིམ་བཞིན་ཡུལ་བདེན་

འགྲེལ་མཆན་སྐབས་གཉིས་པ། 450 ལམ་ཤེས།
སྟོང་ཙམ་དང་ཡུལ་གྱི་ངོ་བོ་ཙམ་དང་ཁྱད་པར་མི་རྟག་སོགས་དང་རྣམ་གྲངས་མང་བའི་
བདེན་ཞེན་གྱི་ཆ་བཀག་པའི་རིམ་པ་བཞི་ཡོད་པས་སྦྱོར་ལམ་བཞི་དང་སྦྱར་རོ། །གསུམ་
པ་འགྲེལ་བ་ནི། ཞེས་བྱ་བ་གསུངས་ཏེ། རྟོགས་བྱ་གཟུགས་ལ་སོགས་པའི་ཕུང་བོ་
དང་། རྟོགས་པ་པོ་བྱང་སེམས་རྣམས་རང་རང་གི་ངོ་བོ་ཉིད་བདེན་གྲུབ་ཀྱིས་སྟོང་བའི་
ཕྱིར་ན་རྟོགས་བྱ་རྟོགས་བྱེད་རྣམས་ཀྱིས་《སྟོང་བ་ཉིད་རྣམས་ཕན་ཚུན་ཐ་དད་པ་མེད་
པ་སྟེ་དབྱེར་མེད་པ་ཟིན་བྱེད་དྲོད་ཀྱི་དོན་རྣམ་དང༌། མདོ་ནི། བརྒྱད་སྟོང་བར། ཀོ་ཤ་
ཀ་དེའི་ཕྱིར། ནས། ཆེན་པོ་བགོས་བར་རིག་པར་བྱའོ་ཞེས་པའོ། །གཟུགས་ལ་སོགས་
པ་སྔ་མ་དྲོད་དུ་བསྟན་པ་བཞིན་དུ་རང་གི་ངོ་བོ་བདེན་པར་མི་དམིགས་པའི་ཕྱིར་ན། དེ་
དག་བདེན་པར་མི་དམིགས་པ་ཟིན་བྱེད་རྩེ་མོའི་དོན་རྣམ་དང༌། མདོ་ནི། གཟུགས་ལ་
གནས་པར་མི་བྱའོ། །ནས། རྣམ་པར་ཤེས་པའོ་ཞེས་གནས་པར་མི་བྱའོ་ཞེས་པའོ། །རྩེ་
མོར་བསྟན་པ་དེ་བཞིན་དུ་གཟུགས་ལ་སོགས་པ་ལ་བདེན་པར་གྲུབ་པའི་རྟག་པའང་མ་
ཡིན་མི་རྟག་པའང་མ་ཡིན་ནོ་ཞེས་ཏེ་མ་ཡིན་པའི་ཕྱིར་ན། དེ་དག་ལ་རྟག་མི་རྟག་སོགས་
ཁྱད་པར་གྱི་ཆོས་སུ་དམིགས་པའི་ཚུལ་གྱིས་གནས་པ་བཀག་པ་ཟིན་བྱེད་བཟོད་པའི་དོན་
རྣམ་དང༌། མདོ་ནི། དེ་ལྟར་ན་མིག་གོ །ནས། རྣམ་པར་ཤེས་པ་སྟོང་བའོ་ཞེས་ཉེ་བར་
དམིགས་པས་གནས་པར་མི་བྱའོ། །ཞེས་པའོ། །༼ཁ༽རྒྱུ་མཚན་གང་གི་ཕྱིར་ན་བདེན་
པར་ཡོད་ན་དེ་བཞིན་གཤེགས་པས་གཟིགས་དགོས་པ་ལ་དེ་བཞིན་གཤེགས་པས་བྱང་ཆུབ་
མངོན་པར་རྫོགས་པར་སངས་རྒྱས་ནས་ཆོས་རྣམས་བདེན་པར་གནས་པར་མ་གཟིགས་
པས་སོ། །ཁྱབ་པ་ཡོད་དེ། ཞེས་བྱ་བའམ་དེ་ལྟ་བུ་དེ་ནི་ཤེས་བྱ་ཀུན་ལ་ཚད་མར་གྱུར་
བའི་སྐྱེས་བུས་སྣང་རུང་མ་དམིགས་པའི་གཏན་ཚིགས་ཀྱི་འཐད་པ་མིན་པས། སོ།།
༼ཀ༽ས་རབ་ཏུ་དགའ་བ་ལ་སོགས་པའི་ཡུལ་རྣམས་ལ་བདེན་པར་ཞེན་ནས་མི་གནས་
པ་ཟིན་བྱེད་ཆོས་མཆོག་གི་དོན་རྣམ་ཡིན་ཏེ། ༼ག༽མདོ་ནི། རྒྱུན་དུ་ཞུགས་པའི་འབྲས་

འགྲེལ་མཆན་སྐབས་གཉིས་པ། 451 ལམ་ཤེས།
བུ༑ ནས། ཡིན་ལ་བྱེད་པ་འདི་དང་མ་བྲལ་བ་ཡིན་ནོ། །ཞེས་པའི་ཐད་དུ། རྒྱན་སྣང་
ལས། ངེས་པར་ཉན་ཐོས་ཀྱིས་རྣམ་པ་བརྒྱད་དུ་འགྱུར་རོ། །ཞེས་ཞུགས་གནས་བརྒྱད་
ཀྱི་ས་བརྒྱད་དང་ས་དགུ་བ་རང་སངས་རྒྱས་ཀྱིས་བཤད་པ་ཡིན་ནོ། །ཞེས་དང༌། ས་བཅུ་
བ་ནི་སངས་རྒྱས་ཀྱི་ས་ཡིན་པར་བཤད་དོ། །ཞེས་བརྒྱད་སྟོང་བར་ས་བཅུ་དེ་ལྟར་བྱས་ལ།
རབ་དགའ་སོགས་ས་བཅུ་ལ་བྱས་པ་ཡུམ་རྒྱས་འབྲིང་གི་དོན་ཡིན་པས་རྩ་བའི་དེ་ལ་གཉིས་
ཀ་འཇོག་དགོས་སོ། །བརྒྱད་སྟོང་པར། སངས་རྒྱས་ཀྱི་མཛད་པ་མཛད་ནས་ཕུང་བོ་ལྷག་
མ་མེད་པའི་མྱ་ངན་ལས་འདས་པའི། ཞེས་སོགས་ཀྱི་དོན། ཉན་ཐོས་སྡེ་བ་ཁ་ཅིག་མཆོག་
གི་སྤྲུལ་སྐུ་མྱ་ངན་ལས་འདའ་ཚུལ་བསྟན་ཚེ་དེའི་བེམ་རིག་རྒྱུན་ཆད་པར་འདོད་པ། རྒྱན་
སྣང་ལས། འདི་ག་ལས་ཤེས་ན་ལུང་དང་རིགས་པ་ལས་སོ། །ཞེས་པའི་རིགས་པ། སངས་
རྒྱས་བཅོམ་ལྡན་འདས་ཆོས་ཅན། རྟག་ཏུ་གནས་པ་རྒྱུན་ཆད་པའི་རང་བཞིན་ཅན་མ་ཡིན་
ཏེ༑ སྲིད་པ་ཇི་སྲིད་གནས་པའི་རྒྱུ་མ་ཚང་བ་མེད་པ་ཅན་ཡིན་པའི་ཕྱིར། དཔེར་ན་མེ་
དང་ཤིང་སོགས་གནས་པའི་རྒྱུ་ནུས་པ་ཅན་རྫོགས་པར་ཡོད་པའི་དུ་བ་བཞིན་ནོ་ཞེས་པའི་ཕྱོགས་
ཆོས་སྒྲུབ་བྱེད་དུ། བཅོམ་ལྡན་འདས་རྟག་ཏུ་གནས་པའི་རྒྱུ་མ་ཚང་བ་སེམས་ཅན་གྱི་དོན
བྱེད་པའི་ནུས་པ་ཟད་པའམ། ཐུགས་རྗེས་ཆེན་པོ་དང་བྲལ་བའམ། ཚེ་འདུ་བྱེད་གནས་
པ་ལ་མངའ་བརྙེས་པ་ལས་ཉམས་པའམ། སྲོག་དབང་གནས་པའི་ལས་ཀྱི་ནུས་པ་ཟད་པའམ།
གདུལ་བྱའི་སེམས་ཅན་མེད་པ་ལས་ཡིན། དང་པོ་མིན་ཏེ། སྟོན་པའི་མཁྱེན་པ་དང་ནུས་
པ་ཐོགས་པ་མེད་པར་ཁས་བླངས་པའི་ཕྱིར། གཉིས་པ་མིན་ཏེ། ཡུན་རིང་གོམས་པས་
འབད་པ་མེད་པར་བརྩེ་བ་ཆེན་པའི་བདག་ཉིད་དུ་གྱུར་བའི་ཕྱིར། གསུམ་པ་མིན་ཏེ། རྫུ་
འཕྲུལ་རྐང་བཞི་གོམས་པ་མཐར་ཕྱིན་པས་སྐལ་བ་ལས་ལྷག་པར་གནས་ཐུབ་པའི་ཕྱིར། བཞི་
བ་མིན་ཏེ། སྲོག་གཅོད་སྤངས་པ་དང་། ཐབས་དཔག་ཏུ་མེད་པས་གོམས་པར་བྱས་པའི་
སྦྱིན་སོགས་བསོད་ནམས་ཀྱི་ཚོགས་བསྐལ་བ་མང་པོར་བསགས་པའི་ཕྱིར། ལྔ་བ་མིན་ཏེ།

འགྲེལ་མཆན་སྐབས་གཉིས་པ། 452 ལམ་ཤེས།
ཞིང་དེར་སྐུ་དངོས་ཀྱིས་འདུལ་བའི་སེམས་ཅན་མེད་ཀྱང་གཟུགས་གཞན་བརྒྱ་བྱིན་སོགས་
ཀྱི་གཟུགས་བསྟན་ནས་འདུལ་བའི་སྐྱེ་བོ་ཡོད་ན་དེའི་གཟུགས་ཀྱིས་བཞུགས་པའི་ཕྱིར་དང་།
འཇིག་རྟེན་ཁམས་གཅིག་ཏུ་སངས་རྒྱས་ཀྱི་གཟུགས་ཀྱི་འདུལ་བའི་སྐྱེ་བོ་མེད་ཀྱང་འཇིག་
རྟེན་ཀྱི་ཁམས་གཞན་ན་ཡོད་པའི་ཕྱིར། དེའི་མཐའ་དགག་མི་ནུས་སོ། །ལུང༌། སངས་
རྒྱས་མྱ་ངན་ཡོངས་མི་འདའ། །སོགས་དང༌། བསོད་ནམས་འདི་ཡིས་ཐམས་ཅད་གཟིགས་
པ་ཡི། །སོགས་མང་དུ་དྲངས་སོ། །འདི་རྣམ་བཤད་དུ་མདོ་ཙམ་གསུངས་པའི་དོན་ཅུང་
ཟད་བཀྲོལ་བ་ཡིན། རྒྱས་པར་རྒྱན་སྣང་ཉིད་ལ་བལྟ་དགོས་སོ། །དེ་ལྟར་རྒྱས་པར་མདོ་
ལས་ཇི་སྐད་དུ་བསྟན་པ་ཞེས་བྱ་པའི་ཟིན་བྱེད་སྟོང་ཉིད་རྟོགས་པའི་སྦྱོར་ལམ་གྱི་རྣམ་
པ་དེ་རྣམས་བསྟན་པས་ཤུགས་ཀྱིས། གོ་རིམ་བཞིན་དུ་ཉན་ཐོས་ཀྱི་ལམ་ཤེས་ཀྱི་རྒྱུ་
བདེན་པ་བཞིའི་དམིགས་པ་ལ་རྣམ་པ་མི་རྟག་སོགས་སུ་བསྒོམ་པའི་ངེས་པར་འབྱེད་པའི་
ཆ་དང་མཐུན་པ་བཞི་སྐྱེའོ། །ཞེས་བྱ་བ་བསྟན་པ་ཡིན་ནོ། །འདིའི་དངོས་བསྟན་གྱི་
སྦྱོར་ལམ་དང་སྐབས་དང་པོའི་སྦྱོར་ལམ་མི་ཟློས་ཚུལ། དང་པོར་ཉན་རང་གི་སྦྱོར་ལམ་
ལས་ཁྱད་ཞུགས་པ་རྟོགས་ཆེད་དང་། འདིར་ཉན་རང་གི་རྟོགས་རིགས་སུ་གནས་པའི་སྦྱོར་
ལམ་ཆོས་གསུམ་གྱིས་ཟིན་ནས་སྒོམ་པ་ཤེས་ཆེད་ཡིན་ནོ། །གསེར་ཕྲེང་ལས། གང་ན་
ཉན་ཐོས་ཀྱི་ངེས་ཆ་བཞིན་ཞེས་པ་ལྟར་འདི་དག་གིས་ཉན་རང་གི་སྦྱོར་ལམ་ཀྱང་ཤེས་བྱར་
ཤུགས་ལ་བསྟན་ཏོ། །དེ་ཤེས་པའི་ལམ་ཤེས་གཉིས་པོ་ཞེས་པ་ལམ་ཤེས་ཚོགས་ལམ་ནས་
འཇོག་པའི་ཚིག་ཟིན་དང་བསྟུན་པའམ། ཡང་ན་གསེར་ཕྲེང་ལས། མདོ་ལས་ཡུམ་གང་
ནས་ལམ་ཤེས་གཙོ་བོར་བསྟན་ཅིང་ཞེས། མདོ་ལས། ཡུམ་གང་དེ་ལ་ཇི་ལྟར་གནས་པར་
བྱ་ཞེས་དྲིས་པ་གཉིས་བྱས་པས་ལན་དུ་རིམ་པ་ལྟར་ཉན་ཐོས་ཀྱི་ལམ་ཤེས་དང་རྒྱུ་སྦྱོར་ལམ་
གསུངས་ལ། གོང་དུ་ལམ་ཤེས་སྐབས་སུ་མི་དམིགས་པའི་ཚུལ་གྱིས་ཞེས་ཟུར་ཙམ་གསུངས་
པ་སྦྱོར་ལམ་འདིར་རྒྱས་པར་བསྟན་པས་གོང་གི་ཟིན་བྱེད་སྦྱོར་ལམ་གཉིས་ཀའི་ཡིད་ལ་བྱེད་

འགྲེལ་མཆན་སྐབས་གཉིས་པ། 453 ལམ་ཤེས།
ཚུལ་གཙོ་བོར་དངོས་སུ་བསྟན་ཅེས་ཀྱང་ཆོག་ལ། ཤེས་བྱ་སྦྱོར་ལམ་ནི། སྔར་གྱི་ཉན་
ཐོས་ཀྱི་ལམ་ཤེས་དང་དམིགས་རྣམ་མཚུངས་པས། རྩ་བར་དྲོད་སོགས་ཀྱི་མིང་ཙམ་ལས་
དམིགས་རྣམ་གསལ་བར་མ་བཤད་པ། འགྲེལ་བར་བདེན་པའི་དམིགས་པ་ལ་ཞེས་ཁ་བསྐང་
ངོ་། །གསེར་ཕྲེང་དུ་སྦྱོར་ལམ་འདི་གཉིས་ཐེག་དམན་ཡིན་པའི་སྒྲུབ་བྱེད་དུ་རྒྱན་སྣང་དུ་
མཐོང་ལམ་གྱི་འོག་ཏུ་བྱང་སེམས་ཀྱི་སྦྱོར་ལམ་མ་བཤད་པའི་རྒྱུ་མཚན་དང་པོའི་སྦྱོར་ལམ་
ལ་ཁ་འཕངས་ཀྱི་འདི་གཉིས་ལ་ཁ་མ་འཕངས་པ་དང༌། ཉི་སྣང་དུ་ཟློས་སྤོང་སྐབས་སུ་དང་
པོའི་དེ་བྱང་སེམས་ཀྱི་དང༌། གཉིས་པའི་དེ་ཉན་རང་གི་ངེས་ཆར་གསུངས་པས་སྒྲུབ་པ་
བུ་ཉ་ལྟར་ཡིན་གྱི། ཉི་སྣང་གི་དེ་ཉན་རང་གི་རྟོགས་རིགས་ཡིན་ལ། རྒྱན་སྣང་གིས་ཀྱང་
དེ་ལ་དགོངས་སོ། །གང་ཟག་གི་བདག་མེད་ཀྱི་རྣམ་པ་ཅན་དུ་གསུངས་པ་ནི་ཤུགས་བསྟན་
སྦྱོར་ལམ་ཡིན་ནོ། །
རང་རྒྱལ་གྱི་ལམ་ཤེས་པའི་ལམ་ཤེས་བཤད་པ།
གཉིས་པ་ལ་གསུམ། རྣམ་བཞག་གི་རྟེན་གྱི་ཁྱད་པར། དེའི་ལམ་ཇི་ལྟར་ཤེས་
ཚུལ། དེའི་རྒྱུ་ངེས་འབྱེད་ཆ་མཐུན་བཤད་པའོ། །དང་པོ་ལ་ཁྱད་ཆོས་དངོས་དང་རྩོད་
སྤོང་ངོ་། །དང་པོ་ལ་གསུམ་ལས་དང་པོ་མཚམས་སྦྱར་བ་ནི། ལུས་དང་བསྟུན་ན་ཉན་
ཐོས་ཀྱི་ལམ་ཤེས་ཀྱི་མཇུག་ཐོགས་སུ་རང་སངས་རྒྱས་ཀྱི་ལམ་ཤེས་བརྗོད་པར་རིགས་
མོད་ཀྱི། འོན་ཀྱང་དེ་མ་བཤད་པར་༼ཁ༽ཉན་ཐོས་རྣམས་ལས་རང་རྒྱལ་དེ་དག་ཚུལ་
ཇི་ལྟར་ཁྱད་པར་དུ་འཕགས་ན། ཁྱད་པར་དུ་བྱེད་ཆོས་གང་གིས་ན་རང་རྒྱལ་དེ་དག་
གི་ལམ་ཉན་ཐོས་ཀྱི་ལམ་ལས་གཞན་ནམ་མཆོག་ཡིན་སྙམ་པའི་དོགས་པ་ཁོང་ནས་བསུ་
བར་ཏེ་བསུས་ནས་དེ་བསལ་བའི་ཕྱིར་རོ། །༼ཀ༽ རེ་ཞིག་ཉན་ཐོས་ལས་རང་རྒྱལ་ཁྱད་
ཞུགས་པ་ཉིད་དུ་སྒྲུབ་པ། གསུངས་པའི་དགོས་པ་ཡོད་དེ། ༼ག༽གཉིས་པ་རྩ་བ་ནི།

འགྲེལ་མཆན་སྐབས་གཉིས་པ། 454 ལམ་ཤེས།
རང་བྱུང་རང་རྒྱལ་རྣམས་སྲིད་པ་ཐ་མའི་ཚེ་གཞན་ལ་མ་ལྟོས་པར་བདག་ཉིད་ཀྱིས་རང་
གི་བྱང་ཆུབ་རྟོགས་པ་སྟེ་ཐོབ་པའི་ཕྱིར། །ན། དེ་ལ་གཞན་གྱིས་བསྟན་( ༣)ཡང་
སྒྲས་དེ་ལ་གཞན་གྱིས་བསྟན་མི་དགོས་པར་མ་ཟད་རང་གིས་གཞན་ལ་ངག་གིས་ཆོས་མི་
སྟོན་པ་མ་བརྗོད་པ་ཟབ་པའི་སྒྲུབ་བྱེད་དུ་བསྟན་པས། མདོ་ནི། རབ་འབྱོར་ཀྱིས་སྨྲས་པ་
ལྷའི་བུ་དག་འདི་ལྟར་ཡི་གེ་གཅིག་ཀྱང་མ་བརྗོད། ནས། སུས་ཀྱང་ཤེས་པ་མེད་དོ་ཞེས་
པའོ། །(༡) མི་དགོས་པ་ནི་ཤེས་པ་ཟབ་པའི་སྒྲུབ་བྱེད་ཡིན་པས། མདོ་ནི། དེ་ནས་
འཁོར་བ་འདིའི་ནང་ནས་ལྷའི་བུ་ཁ་ཅིག །ནས། རབ་འབྱོར་ཤེས་པར་མི་རུང་ངོ་ཞེས་
པའོ། །(༣)ཟབ་མོ་དེ་གཉིས་ལ། །སྟེ་གཉིས་དང་ལྡན་པའི་ཕྱིར། །བསེ་རུ་ལྟ་བུའི་
མཚོན་པའི་རང་རྒྱལ་གྱི་ཡེ་ཤེས་ནི། །ཟབ་པ་ཉིད་དུ་མདོ་ལས་མངོན་པར་བརྗོད། །དོ།།
མདོ་ནི། དེ་ནས་ལྷའི་བུ་དེ་དག་འདི་སྙམ་དུ་སེམས་པར་འགྱུར་ཏེ་ཀྱེ་མ། ནས། ཕྲ་བ་
པས་ཀྱང་ཤིན་ཏུ་ཕྲ་བ་པ་ལ་འཇུག་གོ །ཞེས་ཟབ་པ་ནི་གཞན་གྱི་སྒྲ་ལས་མི་རྟག་སོགས་
བཅུ་དྲུག་རྟོགས་པའི་ཉན་ཐོས་ཀྱི་ཡེ་ཤེས་དང༌། དེ་བས་ཟབ་པ་ནི་གཞན་གྱིས་བསྟན་པ་
ལ་མ་ལྟོས་པར་རང་གིས་རྟོགས་པས་ཆོས་ཀྱི་བདག་མེད་རགས་པ་སོགས་རྟོགས་པའི་རང་
རྒྱལ་གྱི་ཡེ་ཤེས་དང༌། ཕྲ་བ་ནི་ཉོན་སྒྲིབ་ཙམ་སྤངས་པའི་འབྲས་བུ་ཅན་གྱི་ཉན་ཐོས་ཀྱི་
ལམ་དང༌། དེ་བས་ཕྲ་བ་ནི་ཤེས་སྒྲིབ་གཟུང་རྟོག་རགས་པ་སྤངས་པའི་རང་རྒྱལ་གྱི་ལམ་
དང་། བརྒྱད་སྟོང་པར་རིང་བ་བས་ཀྱང་ཆེས་རིང་བ་ཞེས་པས་རིང་བ་མུ་སྟེགས་སོགས་
ཀྱི་སྤྱོད་ཡུལ་མིན་པའི་ཉན་ཐོས་ཀྱི་ལམ་དང་། ཆེས་རིང་བ་ནི་ཉན་ཐོས་ཀྱི་སྤྱོད་ཡུལ་མིན་
པའི་རང་རྒྱལ་གྱི་ལམ་ལ་རྒྱན་སྣང་དུ་གསུངས་སོ། །ཉི་སྣང་དང་ལེ་བརྒྱད་མར་མདོ་སྔར་
ལྟར་སྦྱར་ནས་རྐང་བ་དང་པོ་གཉིས་ཀྱིས་མཉམ་བཞག་ཏུ་གཞན་གྱིས་བསྟན་པ་ལ་མ་ལྟོས་
པར་དོན་རྟོགས་པ་ཤེས་པ་ཟབ་པའི་དོན་དུ་མདོ་སྔ་མས་བསྟན་པ་དང༌། ཡང་སྒྲས་རྗེས་
ཐོབ་ཏུ་ངག་གིས་ཆོས་མི་སྟོན་པས་ངག་གི་འབྲས་རྟགས་ལས་གཞན་གྱིས་དེའི་རྟོགས་པ་མི་

འགྲེལ་མཆན་སྐབས་གཉིས་པ། 455 ཁམ་ཤེས།
དཔོག་པ་མ་བརྗོད་པ་ཟབ་པའི་དོན་དུ་མདོ་ཕྱི་མས་བསྟན་པར་བྱས་ནས་དེ་གཉིས་རྟགས་དང་།
རྐང་བ་ཐ་མ་གཉིས་ཀྱི་དང་པོས་རྩོད་གཞི་དང་། གཉིས་པས་བསྒྲུབ་བྱའི་ཆོས་ཡེ་ཤེས་ཟབ་
པ་གཉིས་བསྟན་པར་བྱས་ནས། ཉི་སྣང་དུ་རྟགས་ཀྱི་རྩོད་སྤོང༌། གང་གང་དོན་ནི། སོགས་
བསྒྲུབ་བྱའི་ཆོས་ཀྱི་མདོའི་སྔོན་དུ་བླངས་སོ། །སློབ་དཔོན་གྱིས་འགྲེལ་བ་ཆེ་ཆུང་གཉིས་
སུ་རྐང་བ་དང་པོ་གཉིས་ཀྱིས་ཤེས་པ་ཟབ་པ་དང་ཐ་མ་གཉིས་ཀྱིས་མ་བརྗོད་པ་ཟབ་པ་བསྟན་
པར་བྱས་ལ། ཁ་ཅིག་རྐང་བ་ཐ་མ་གོང་མ་གཉིས་ཀྱི་མཐར་སྦྱོར་ཡང་རྒྱན་སྣང་གི་མདོ་
སྦྱར་ཚུལ་དང་བསྟུན་ན་ཕྱི་མ་ཉིད་ལ་སྦྱོར་དགོས་སོ། །ཤེར་སྒྲོན་དུ་ཉི་སྣང་ལྟར་ཡང་སྒྲས་
ཕྱི་མ་བསྟན་པར་བྱས་ནས་ཟབ་པ་ཉིད་གཉིས་ཀར་སྦུར་ཀྱང་། འགྲེལ་བ་གཉིས་ལྟར་ན་
རང་གི་བྱང་ཆུབ་རྟོགས་པའི་ཕྱིར་དེ་ལ་གཞན་གྱིས་བསྟན་པ་ཡང་མི་དགོས་ཞེས་ཡང་སྒྲ་
དང་པོ་ཉིད་ལ་སྦྱར་རོ། །དེས་ན་རྔོག་ཊི ཀ་ལས། ཟབ་པ་སྔ་མ་ལ་ནི་ཕྱི་མས་ཁྱབ་ལ་ཕྱི་
མ་ལ་ནི་སྔ་མས་ཀྱང་མ་ཁྱབ་པོ། །གསུངས་པ་སྔར་དོན་བཤད་པ་ལྟར་མཉམ་བཞག་ཏུ་
གཞན་གྱི་བསྟན་པ་ལ་མ་ལྟོས་པར་དོན་རྟོགས་པའི་དེ་ལ་རྗེས་ཐོབ་ཏུ་ངག་གི་འབྲས་རྟགས་
ལས་གཞན་གྱིས་མི་རྟོགས་པའི་ཁྱབ་ཀྱང་དེ་ལ་སྔ་མས་མ་ཁྱབ་སྟེ། དེ་ལ་རྗེས་ཐོབ་ཡེ་ཤེས་
ཡོད་པའི་ཕྱིར། དེ་ཉིད་ལས། དེ་ཡང་རྟོགས་པ་ཟབ་པ་ནི་མཉམ་བཞག་ཡེ་ཤེས་སོ། །མ་
བརྗོད་པ་ཟབ་པ་ནི་རྗེས་ཐོབ་ཀྱི་ཤེས་པའོ། །ཞེས་པ་ལྟར་གསེར་ཕྲེང་དུ་ཡང་གསུངས་པས།
ཤེས་པ་ཟབ་པ་མཉམ་བཞག་ཡེ་ཤེས་དང་། མ་བརྗོད་པ་ཟབ་པ་ལ་མཉམ་རྗེས་གཉིས་བཞག་
ན་ལེགས་སོ། །འོག་ནས་འཆད་པའི་ལམ་ཤེས་བྱང་སེམས་ཀྱི་ཡིན་པས་འདིར་རྟེན་རང་
རྒྱལ་གྱི་ཁྱད་པར་བཤད་པ་མི་འགལ་ཏེ། བྱང་སེམས་ཀྱི་ལམ་ཉམས་སུ་བླངས་པ་ནི་རང་
རྒྱལ་གྱི་རིགས་ཅན་རྗེས་སུ་བཟུང་བའི་ཕྱིར་ཡིན་ལ། དེ་ལ་རང་རྒྱལ་གྱི་ལམ་འབྲས་རྟོགས་
དགོས་པས་སྨོས་སོ། །རང་རྒྱལ་གྱི་ས་ལས། དེ་རྣམ་པ་ལྔར་རིག་པར་བྱའོ། །རིགས་
དང། ལམ་དང༌། ཡང་དག་པར་འགྲུབ་པ་དང༌། གནས་པ་དང༌། རྒྱུ་བའོ། །ཞེས་པ་

འགྲེལ་མཆན་སྐབས་གཉིས་པ། 456 ལམ་ཤེས།
ལྟར་དབུ་མ་སྙིང་བོར་ཡང་ལྔར་བྱས་ལ། གསེར་ཕྲེང་དུ་དེའི་སྟེང་དུ་ཚོགས་བསོགས་པ་
དང་སྒྲ་བཤད་བསྣན་ནས་བདུན་བྱས་པ་ནི། རེད་མདའ་བའི་ཉི་ཟེར་ལྟར་ཡིན་ལ། གྲུབ་
མཐའ་ཆེན་མོར་དེའི་སྟེང་དུ་ཀུན་བཏུས་སོགས་ལྟར་སྡེ་སྣོད་ཀྱི་དང་། དབང་པོའི་ཁྱད་པར།
ཞུགས་གནས་ཀྱི་ཁྱད་པར་དང་བཅུ་བྱས་སོ། །དང་པོ་རིགས་ཀྱི་ཁྱད་པར་གསུམ་ནི། རང་
བཞིན་གྱིས་ཉོན་མོངས་ཆུང་བས་འདུ་འཛིར་མི་འཇུག་ཅིང་གཅིག་བུར་དགའ་བ་དང་། སྙིང་
རྗེས་ཆུང་བས་སེམས་ཅན་གྱི་དོན་ལ་མི་དགའ་བ་དང༌། དབང་བོ་འབྲིང་དང་། ང་རྒྱལ་
སྤྱོད་པས་སློབ་དཔོན་མེད་ཅིང་འགྲན་ཟླ་མེད་པར་བྱང་ཆུབ་ཐོབ་པར་འདོད་པའོ། །གཅིག་
བུར་དགའ་བ་ཚོགས་སྤྱོད་པ་ལ་དོར་ཡང་ཉོན་མོངས་ཆུང་བས་འདུ་འཛི་ལ་མི་དགའ་བས་
དེའི་རིགས་མཚན་ཉིད་གསུམ་ལྡན་ཡིན་ནོ། །གསུམ་པས་དབང་པོའི་ཁྱད་པར་ཡང་བསྡུས་
སོ༑ ༑གཉིས་པ་ལམ་ལ་སློབ་ཚུལ་ནི། བསེ་རུ་ལྟ་བུའི་ནི། ཚོགས་ལམ་སྐབས་སུ་བསྐལ་
བ་བརྒྱར་སངས་རྒྱས་འབྱུང་བ་མཉེས་པར་བྱས་ཏེ་རང་བྱང་ཆུབ་ཏུ་རྒྱུད་སྨིན་པར་བྱེད་ཅིང་
ཕུང་བོ་སྐྱེ་མཆེད་ཁམས་བདེན་པ་རྟེན་འབྲེལ་གནས་གནས་མིན་པ་སྟེ་དངོས་པོ་དྲུག་ལ་མཁས་
པར་བྱེད་དོ། །གཉིས་པ་ཚོགས་སྤྱོད་ཆེན་པོའི་ནི། བཟོད་འབྲིང་མན་ཆད་དུ་སངས་རྒྱས་
འབྱུང་བ་མཉེས་པར་བྱས་ཏེ་སྐྱེས་བུ་དམ་པ་ལ་བརྟེན་པ་དང་། དམ་པའི་ཆོས་ཉན་པ་དང་།
ཚུལ་བཞིན་ཡིདལ་བྱས་པ་ཡོན་ཏན་གྱི་རྒྱུ་བཞི་སྔར་ལྟར་བྱས་ནས་གནས་དྲུག་ལ་མཁས་པར་
བྱེད་དོ། །གསུམ་པ་ཚོགས་སྤྱོད་ཆུང་ངུ་ནི། ཕྱིར་མི་འོང་ཐོབ་པ་མན་ཆད་དུ་ཚུལ་བཞིན
ཡིད་ལ་བྱས་པ་ཡོན་ཏན་གྱི་རྒྱུ་བཞི་སྔར་ལྟར་བྱས་ནས་གནས་དྲུག་ལ་མཁས་པར་བྱེད་དོ།།
གསུམ་ཀས་སྐྱེ་བ་ཕྱི་མ་ལ་སངས་རྒྱས་དང་ཉན་ཐོས་མེད་པའི་ཞིང་དུ་སྐྱེས་པ་དང༌། དེར་
གཞན་ལ་མ་ལྟོས་པར་རང་གིས་ལམ་བགྲོད་པ་དང༌། སྒྲ་མེད་པར་ཆོས་སྟོན་པར་གྱུར་ཅིག་
ཅེས་སྨོན་ལམ་གསུམ་འདེབས་པ་འདྲའོ། །འདིར་ཚོགས་གསོག་ཚུལ་ཡང་བསྟན་ལ། གསེར་
ཕྲེང་ལས། ཐམས་ཅད་ཀྱང་དུས་མཚུངས་གསུངས་པ་ལྟར་འཐད་དོ་གསུངས་པ། ཉ་ཊིཀ་

འགྲེལ་མཆན་སྐབས་གཉིས་པ། 457 ལམ་ཤེས།
ལས། དེ་གསུམ་ཆར་ཡང་བསྐལ་བ་བརྒྱར་ཚོགས་བསག་དགོས་ཏེ། མདོ་དྲིན་ལན་བསབ་
པར། རང་སངས་རྒྱས་རྣམས་ནི་བསྐལ་བ་ཆེན་པོ་བརྒྱས་ཚར་ཕྱིན་པར་འགྱུར་རོ། །ཞེས་
ཏེ་ཞེས་པ་ལྟར་ཡིན་ལ། རྣམ་བཤད་ལས། དུས་ངེས་པ་མེད་པར་ཚོགས་གསོག་པ་དང་།
ཞེས་ཕྱི་མ་གཉིས་ལ་ངེས་པ་མེད་པར་གསུངས་པ་ལྟར། གྲུབ་མཐའ་ཆེན་མོ་ལས། མ་
ངེས་པ་བསྐལ་བ་བརྒྱར་ཚོགས་བསག་པའི་ངེས་པ་མེད་པས་གཙུག་ཏོར་སོགས་ཡོད་པའི་ངེས་
པ་མེད་པའི་ཕྱིར་ཏེ། དཔེར་ན་ངེས་པ་བསེ་རུ་ལྟ་བུའི་རང་རྒྱལ་དགྲ་བཅོམ་དང༌། མ་ངེས་
པའི་ཉན་ཐོས་རྒྱུན་ཞུགས་གཅིག་ཆར་བ་དང་། ཕྱིར་འོང་ཁ་ཅིག་རང་རྒྱལ་དུ་གྱུར་བ་ལྟ་
བུ་ཡིན་པའི་ཕྱིར། ཞེས་ས་སྡེ་དང་མཛོད་དབུ་མ་རྣམས་སུ་བསྐལ་བ་བརྒྱར་ཚོགས་བསགས་
བ་བསེ་རུ་ལྟ་བུ་གཅིག་བུ་ལ་སྦྱར་བས་བསྒྲུབ་པའི་ཕྱིར། བུ་སྟོན་གྱིས་ཕྱི་མ་གཉིས་སྲིད་པ་
ཐ་མའི་ཚེ་བསྐྱེད་བྱའི་ལམ་ཉུང་བས་སངས་རྒྱས་སུམ་གཉིས་དང་སུམ་ཆ་ཟེར་བ་དང་། ཁ་
ཅིག་དེ་དག་མཆོག་འབྲིང་དམན་གསུམ་ཡིན་པས་ཕྱི་མ་གཉིས་ཉིས་བརྒྱ་སུམ་བརྒྱ་ཟེར་བ་
ས་སྡེ་སོགས་སུ་མ་བཤད་པས་ཁེགས་པར་གྲུབ་མཐའ་ཆེན་མོར་གསུངས་སོ། །བྱང་ཡེས་
བསྐལ་བ་བར་བསྐལ་དུ་བཤད་པ་མཛོད་འགྲེལ་ལས། བསྐལ་བ་ཆེན་པོ་བརྒྱར་ཞེས་པས་
ཁེགས་སོ། །སྡེ་སྣོད་ཀྱི་ཁྱད་པར་ཡང་སྐྱེ་བ་གཅིག་ཐོགས་པའི་ཆོས་ཉན་པར་བཤད་པའི་
དོན་གྱིས་འཕངས་པས་ཉན་ཐོས་ཀྱི་དེ་ལས་ཟུར་བ་མེད་ཅིང་། རང་ལུགས་ལ་ཕྱི་རོལ་དོན་
འཛིན་གྱི་རྟོག་པ་སྤོང་བ་དང་དེའི་ཞེན་ཡུལ་མེད་པ་བསྒོམ་པའང་དེ་ལ་བརྟེན་པར་རྟོགས་
སྣང་ལས་གསུངས་སོ། །གསུམ་པ་ལམ་གསུམ་ལ་བསླབ་པའི་འགྲུབ་ཚུལ་ནི། དབུ་མ་སྙིང་
བོ་ལས། གསུམ་པོ་དེ་དག་ཉིད་དག་གིས། །སངས་རྒྱས་མེད་པར་དགྲ་བཅོམ་ཉིད། །སློབ་
དཔོན་མེད་པར་ཐོབ་དང་ལྡན། །ཞེས་པ་ལྟར། གསུམ་ཀས་སྲིད་པ་ཐ་མའི་ཚེ་སློབ་དཔོན་
མེད་པར་དགྲ་བཅོམ་ཐོབ་པར་འདྲ་ལ་འདིས་སྒྲ་བཤད་ཀྱང་བསྟན་ཏེ། བྲཏྱེ་ཀ་བུད་ངྷ་ཞེས་
པའི་བྲ་ཏི་རྐྱེན་དུར་ཁྲོད་ཀྱི་རུས་གོང་ལྟ་བུ་ལ་དམིགས་པ་ཨེ་ཀ་ལུང་མེད་པར་བདག་གཅིག་

འགྲེལ་མཆན་སྐབས་གཉིས་པ། 458 ལམ་ཤེས།
བུས་དང་། བུད་ངྷ་དེ་ཉིད་ཁོང་དུ་ཆུད་པས་རང་སངས་རྒྱས་སམ་རྐྱེན་རྟོགས་ཟེར་བའི་ཕྱིར།
སོ་སོར་ཕྱེ་ན་བསེ་རུ་ལྟ་བུས་སྲིད་པ་ཐ་མའི་ཚེ་སློབ་དཔོན་མེད་པར་སྦྱོར་མཐོང་སྒོམ་ལམ་
མི་སློབ་ལམ་བསྐྱེད་ཅིང་མཛོད་ལྟར་སྟན་ཐོག་གཅིག་བར་མི་འདོད་དོ། །གཉིས་པས་ནི་
སློབ་དཔོན་མེད་པར་བཟོད་ཆེན་ནས་དགྲ་བཅོམ་པར་འགྲུབ་ལ། གསུམ་པས་ནི་མཛོད་ལུགས་
འབྲས་བུ་ཕྱི་མ་གཉིས་དང་། གོང་མ་རྣམས་ཀྱི་ལུགས་ལ་ཕྱིར་འོང་ངམ་ཕྱིར་མི་འོང་ངམ་
དགྲ་བཅོམ་པར་སློབ་དཔོན་མེད་པར་ཐོབ་དགོས་སོ། །འདིས་ཞུགས་གནས་ཀྱི་ཁྱད་པར་
ཀྱང་གོ་སྟེ། ཕྱི་མ་གཉིས་ལ་ཞུགས་གནས་བརྒྱད་དང་བསེ་རུ་ལྟ་བུ་དྲོད་ནས་བསམ་གཏན་
བཞི་བ་ལ་བརྟེན་པས་ཕྱི་མ་བཞི་ཙམ་ཡོད་པའི་ཕྱིར་ཏེ། གསེར་ཕྲེང་ལས། ཞུགས་གནས་
བརྒྱད་ཀ་རྩིར་རུང་ཞིང་སྤང་བྱ་ཡང་རིམ་གྱིས་སྤོང་ཞིང་དེ་ཡང་བཅུ་དྲུག་པའི་རྗེས་སུ་བསྒོམ་
སྤང་རྣམས་སྤོང་སྙམ་མོ། །ཞེས་ཕྱི་མ་གཉིས་ལ་འབྲས་བུ་རིམ་གྱིས་པས་ཁྱབ་པར་གསུངས་
པ་ཉན་ཐོས་ཀྱི་རྟོགས་པ་སྔོན་དུ་མ་སོང་བའི་དེ་ལ་ཡིན་གྱི། ཉན་ཐོས་ཅིག་ཆར་བ་རང་རྒྱལ་
དུ་གྱུར་བ་ཡོད་པའི་ཕྱིར་རོ། །གསེར་ཕྲེང་ལས། ཤི་འཕོས་ནས་ཞིང་སྟོང་བར་གླིང་གསུམ་
དུ་སྐྱེས་པ་དམངས་རིགས་མིན་པ་ཞིག་ཏུ་སྐྱེས་ཏེ། ཁྱིམ་ནས་ཁྱིམ་མེད་པར་རང་བྱུང་གིས་
རབ་ཏུ་བྱུང་ཞིང་བསྙེན་པར་རྫོགས་ནས་དུར་ཁྲོད་ཏུ་ཕྱིན་ཏེ་རུས་པ་འདི་ཅི་ལས་བྱུང་བསམ་
པས་མ་རིག་པ་ནས་རྒ་ཤིའི་བར་རྟེན་འབྲེལ་ལུགས་འབྱུང་ལུགས་ལྡོག་རྟོགས་པའི་དོན་བསམ་
གཏན་བཞི་བའི་དངོས་གཞི་ལ་བརྟེན་ནས་བསྒོམས་པས་ལམ་ཕྱི་མ་བཞི་ཚེ་གཅིག་ལ་མངོན་
དུ་བྱེད་དོ་ཞེས་འཆད་དོ། །ཞེས་རང་བྱུང་གི་བསྙེན་པར་རྫོགས་པའི་རྗེས་སུ་ལམ་བཞི་ཐོབ་
པར་བུ་ཉ་གཉིས་ཀྱིས་བཤད་པ་བཀོད་ཙམ་ལས་རང་ལུགས་མིན་ནམ་སྙམ་སྟེ། རྣམ་བཤད་
སོགས་རྗེ་ཡབ་སྲས་ཀྱི་གསུངས་དང་རྗེ་བཙུན་པ་མ་གཏོགས་སེར་འབྲས་ཀྱི་ཡིག་ཆ་གང་ན་
ཡང་མེད་པའི་ཕྱིར། འདུལ་བར། རང་རྒྱལ་དགྲ་བཅོམ་ཐོབ་པ་དང་དུས་མཉམ་དུ་རང་
བྱུང་གི་དགེ་སློང་དུ་འགྱུར་བར་གསུངས་པའི་ཕྱིར། རོལ་མཚོར་དེ་རང་ལུགས་བྱས་ནས།

ལམ་ཤེས།འགྲེལ་མཆན་སྐབས་གཉིས་པ། 459
རང་རྒྱལ་ལྷག་མེད་པ་དགེ་སློང་མིན་གསུངས་པ་དཔྱད། ཕར་ཕྱིན་རང་ལུགས་ལ་ཞུགས་
གནས་ཀྱི་ཁྱད་པར་མེད་ཀྱང་སྒོམ་སྤང་གྱ་དགུ་རིམ་ཆར་ཁོ་ནར་སྤོང་དགོས་ལ། སྐྱེ་བ
གཅིག་ཐོགས་པ་ལ་སྲིད་ཉོན་བརྒྱད་པ་སྤངས་པ་ཡོད་དམ་དཔྱད། བུ་ཊི ཀ་ལས། སྒོམ་
སྤང་ཁམས་གསུམ་གྱི་ཤེས་སྒྲིབ་གཟུང་རྟོག་དང་ཁམས་གོང་གི་ཉོན་སྒྲིབ་དགུར་དྲིལ་ཏེ་སྤོང་
ངོ་། །ཞེས་དང་། ཉ་ཊིཀ་ལས། བསམ་གཏན་བཞི་བ་ཡན་ཁམས་གོང་གི་ཉོན་སྒྲིབ་རྣམས་
དགུར་དྲིལ་ཏེ་སྤོང་ངོ༌། །ཞེས་པ་གཉིས་ཀ་རང་ལུགས་སུ་མི་རུང་ངོ༌། །གསེར་ཕྲེང་ལས།
དེའི་འགྲེལ་བྱེད་གང་དག་གིས་རྒྱུན་དུ་ཞུགས་པ་དང་ལན་གཅིག་ཕྱིར་འོང་བའི་འབྲས་བུ་
བསྐྱེད་ལ། སངས་རྒྱས་ཀྱི་བསྟན་པ་ནུབ་པ་དང་བདག་ཉིད་ཀྱིས་འདིར་དགྲ་བཅོམ་པ་ཉིད་
ཐོབ་པར་འགྱུར་བ་དེ་དག་ནི་ཚོགས་ཤིང་སྤྱོད་པ་ཡིན་ལ་ཞེས་སོ། །སྦྱོར་ལམ་ཙམ་བསྐྱེད་
པའི་སོ་སྐྱེ་སྔོན་དུ་བཏང་བའི་རང་རྒྱལ་ཡང་ཡོད་པར་གཞན་དག་ཟེར་ཞེས་མཛོད་འགྲེལ་
ལས་འཆད་དོ་ཞེས་གསུངས་པས། མཛོད་འགྲེལ་ལྟར་ན་སྦྱོར་ལམ་ནས་རང་རྒྱལ་ལམ་
དུ་ཞུགས་པ་མེད་དམ་དེས་ན་རྩ་བ་དང་རང་ལུགས་མི་གཅིག་གམ་དཔྱད། བཞི་བ་གནས་
པ་ལ་ཐུགས་ཀྱི་གནས་པ་ནི། གསུམ་ག་ཆོས་ཟབ་མོ་ལ་མོས་པ་དང༌། རྟེན་འབྲེལ་ཟབ་
མོ་སོ་སོར་རྟོགས་པ་དང༌། རྣམ་ཐར་སྒོ་གསུམ་ཡིད་ལ་བྱེད་པར་གནས་པར་འདྲ་ལ། ལུས་
ཀྱི་གནས་པ་བསེ་རུ་ལྟ་བུ་གཅིག་པུར་གནས་ཤིང་གཞན་གཉིས་ཚོགས་དང་ལྷན་ཅིག་གནས་
སོ༑ ༑ལྔ་བ་རྒྱུ་བ་ནི། ལེགས་ལྡན་ཀྱིས། ལུས་ལ་སོགས་པ་ལེགས་བསྡམས་ནས། །དེ་ནི་
བསོད་སྙོམས་དག་ལ་འཇུག །དམན་པ་རྗེས་སུ་བཟུང་བའི་ཕྱིར། །དེ་ནི་གཅིག་ཏུ་རབ་
ཞི་ལྡན། །ཞེས་པ་ལྟར་རོ། །གསུམ་པ་འགྲེལ་བ་ལ་གཉིས། ལམ་བགྲོད་པའི་ཁྱད་པར་
དང་། ཆོས་སྟོན་པའི་ཁྱད་པར་རོ། །དང་པོ་ནི་ཅེས་བྱ་བ་གསུངས་ཏེ། ༼ང༽དེས་
ཁྱད་ཞུགས་པར་ཇི་ལྟར་འགྲུབ་ན། ལུང་བྱང་སེམས་ཀྱི་སྡེ་སྣོད་ལས། ཉན་ཐོས་རྣམས་
ཀྱི་རྣམ་གྲོལ་སྒྲ་ཕྱིར་འགྲོ། ཞེས་ཉན་ཐོས་རྣམས་ནི་སྲིད་པ་ཐ་མའི་ཚེ་གཞན་གྱིས་སྒྲས་

འགྲེལ་མཆན་སྐབས་གཉིས་པ། 460 ལམ་ཤེས།
བསྟན་པ་ལ་ལྟོས་ནས་རང་གི་བྱང་ཆུབ་རྟོགས་པར་འགྱུར་ཞེས་འབྱུང་བའི་ཕྱིར་ལ།
(༤)ཉན་ཐོས་རང་གི་བྱང་ཆུབ་ཐོབ་པ་སྒྲ་ལ་ལྟོས་པར་མ་ཟད་གདུལ་བྱ་གཞན་དག་ཀྱང་
བརྗོད་པ་དང་བཅས་པའི་ཆོས་བསྟན་པས་དགེ་བ་ལ་འཇུག་པར་བྱེད་དོ་ཞེས་འབྱུང་
ངོ་། །སྟེ་འབྱུང་བའི་ཕྱིར། ༼ག༽དེ་ལྟར་འགྱུར་ཏེ་རང་སངས་རྒྱས་རྣམས་ནི་སྔོན་
བསྐལ་བ་བརྒྱ་སོགས་སུ་ཉན་ཐོས་ཀྱི་སྡེ་སྣོད་ཐོས་པ་ལ་སོགས་པས་བསམ་པ་དང་སྨོན་ལམ་
ལ་སོགས་པ་མངོན་པར་འདུས་བྱས་པའི་རྒྱུས་དེ་ལྟར་འགྱུར་བའི་ཕྱིར་རོ། །༼ཁ༽དེའི་
ཚེ་སློབ་དཔོན་གཞན་གྱིས་བསྟན་པ་ལ་མི་ལྟོས་པར་བདག་ཉིད་ཀྱིས་རང་གི་བྱང་ཆུབ་
མངོན་པར་རྟོགས་པར་འགྱུར་ཏེ། དེའི་ཕྱིར་༼ཀ༽རང་རྒྱལ་སྲིད་པ་ཐ་མ་བདེ་དག་
ལ་བྱང་ཆུབ་མངོན་དུ་བྱེད་པ་སངས་རྒྱས་ལ་སོགས་པའི་བྱང་སེམས་དང་ཉན་ཐོས་ཀྱིས་
བསྟན་མི་དགོས་སོ་ཞེས་བྱ་བ་ནི་ཁྱད་ཞུགས་པ་ཉིད་གཅིག་སྟེ་དང་པོ་ཡིན་ནོ། །འམ་
ཡིན་ཏེ། ༼ཅ༽གཉིས་པ་ཆོས་སྟོན་པའི་ཁྱད་པར་ནི། མདོ་ནི་བརྒྱད་སྟོང་བར་དེ་ནས་འཁོར་
བའི་ནང་ནས་ཞེས་བ་ནས། ཐོས་པ་མེད་དོ་ཞེས་བའོ།།( ༣)ཁྱབ་སྟེ་ཉན་ཐོས་རྣམས་
ནི་འཆད་པ་པོས་སྒྲར་བརྗོད་པའི་ཆོས་བསྟན་པའི་སྒོ་ནས་ཉན་པ་པོ་རྣམས་ཀྱིས་འཆད་
པ་པོའི་ཤེས་པའི་རྩལ་རྟོགས་པར་བྱེད་ན་སྟེ་བྱེད་པའི་ཕྱིར།(༢)རང་རྒྱལ་དེ་དག་
ནི་རང་གིས་ཐོབ་པའི་ཡེ་ཤེས་གཟུང་མེད་རྟོགས་པ་དང་ལ་སོགས་པས་རྒྱུ་ཚོགས་བསགས་
པ་དང་སྨོན་ལམ་བཏབ་པའི་མཐུས་སྒྲ་མེད་པའི་ཆོས་བསྟན་པས། གཞན་དག་མངོན་
མཐོའི་ལམ་དགེ་བ་བཅུ་ལ་སོགས་པས་ངེས་ལེགས་ཀྱི་ལམ་བདག་མེད་རྟོགས་པ་ལ་འཇུག་
པར་བྱེད་དེ། དེའི་ཕྱིར་(༡)ངག་གི་འབྲས་རྟགས་ལས་རང་རྒྱལ་དེ་དག་གི་ཡེ་ཤེས་
མི་རྟོག་པའི་ཟབ་པ་ཉིད་ནི་ཉན་ཐོས་ལས་ཁྱད་ཞུགས་པ་གཉིས་པ་ཡིན་ནོ། །འམ་ཡིན་
ཏེ༑ (༤) མདོ་ནི་དེ་ནས་ལྷའི་བུ། ནས། འཆད་དོ་སྙམ་མོ་ཞེས་པའོ། །གསེར་ཕྲེང་
ལས། འདི་གཉིས་བསྒྲུབ་བྱའི་ཆོས་ལ་སྦྱར་བ་ནི་ཉི་སྣང་ལྟར་བརྒྱད་སྟོང་བར་དེ་གཉིས་

འགྲེལ་མཆན་སྐབས་གཉིས་པ། 461 ལམ་ཤེས།
ཀྱི་རྟགས་སྒྲུབ་ཀྱི་མདོ་ཟུར་བ་མེད་པས་སོ། །གསེར་ཕྲེང་ལས། ཁ་ཅིག་སྒྲ་མེད་དུ། ཞེས་
སོགས་ཀྱིས་སྒྲར་བརྗོད་པའི། ནས། རྩལ་རྟོགས་པར་བྱེད་ན་ཞེས་པ་ཁྱབ་སྒྲུབ་ལ་སྦྱོར་
བ་བཀག་པ་ནི། བུ་ཉ་སོགས་ཀྱིས་དེ་ཙམ་ཁྱབ་སྒྲུབ་ཏུ་བྱས་པ་བཀག་པ་ཡིན་གྱི། གོང་གི་
གཞན་དག་ཀྱང་བརྗོད་པ་དང་བཅས་པའི་ཞེས་པ་དང་འབྲེལ་ནས་ཁྱབ་སྒྲུབ་ཏུ་རང་ལུགས་
ལ་གསུངས་པའི་ཕྱིར་ཏེ། རང་གི་གདུལ་བྱས་བསྟན་བྱའི་དོན་གོ་བ་སྒྲ་ལ་མི་ལྟོས་པས་ཉན་
ཐོས་ལས་ཁྱད་ཞུགས་པར་ཇི་ལྟར་འགྱུར་ན། ཞེས་སོགས་གསུངས་པའི་ཕྱིར། འོ་ན་རྣམ་
བཤད་ལས། ཁྱབ་སྟེ། ཉན་ཐོས་ཞེས་དེ་ཙམ་ཁྱབ་སྒྲུབ་ཏུ་བྱས། ནས། གཞན་དག་ཀྱང་
སོགས་དང་པོ་དང་སྦྱར་བ་ཅི་ཡིན་ཞེ་ན། དེ་བུ་ཊིཀ་ལྟར་བཀོད་པ་ཙམ་ལས། གསེར་ཕྲེང་
དུ་ཉི་ཟེར་ལྟར་བྱས་པ་རྒྱན་སྣང་གི་དགོངས་པའོ། །ཉ་ཊི ཀ་ལས་རིགས་བྱིན་ལྟར་ཉན་པ་
པོ་རྟག་ངུ་སོགས་བྱང་སེམས་ལ་སྦྱར་བ་ནི། ཉན་ཐོས་ལ་སྦྱར་བའི་སྐབས་མ་མཁྱེན་པའོ།།
རྩོད་པ་སྤོང་བ།
གཉིས་པ་རྩོད་སྤོང་ལ་གསུམ་ལས། དང་པོ་མཚམས་སྦྱར་བ་ནི། གོང་དུ་རང་
རྒྱལ་ཉན་ཐོས་ལས་ཁྱད་ཞུགས་པར་བྱེད་པའི་དོགས་པ་བསུ་བར་མ་ཟད། ཡང་ཇི་ལྟར་
སྒྲ་མེད་པར་ཆོས་སྟོན་མི་རུང་སྟེ། སྒྲ་མེད་པ་དང་ཆོས་སྟོན་པ་འགལ་བའི་ཕྱིར། 》《སྙམ་
པའི་དོགས་པ་བསུ་བ་སྟེ་རྩོད་པར། གཉིས་པ་རྩ་བའི་ལན་ནི། གདུལ་བྱ་གང་དང་གང་
དམིགས་པ་བདེན་བཞི་དང་རྟེན་འབྲེལ་སོགས་དོན་ནི་གང་དང་གང་ལ། །རྣམ་པ་མི་རྟག་
སོགས་བཅུ་དྲུག་དང་རྟེན་འབྲེལ་ལུགས་འབྱུང་ལྡོག་སོགས་ཇི་ལྟ་ཇི་ལྟར་ཉན་འདོད་པའི།།
གདུལ་བྱ་དེ་དང་དེའི་རྣམ་ཤེས་ལ་བདེན་བཞི་སོགས་ཀྱི་དོན་དེ་དང་དེ། ངག་གི་སྒྲ་མེད་
ཀྱང་དེ་དང་དེ་ཁོ་ན་ལྟར་ལུས་ཀྱི་སྒོ་ནས་《སྣང༌། །བས་སྒྲ་མེད་པར་ཆོས་སྟོན་པ་མི་འགལ་
ལོ༑ ༑འདི་ལ་མདོ་ཟུར་བ་མེད་དོ། །གསུམ་པ་འགྲེལ་བ་ལ། གསེར་ཕྲེང་དུ་རྒྱུ་དུས་ཀྱི་

འགྲེལ་མཆན་སྐབས་གཉིས་པ། 462 ལམ་ཤེས།
སྨོན་ལམ་འདེབས་ཚུལ་དང་། འབྲས་དུས་སུ་སྨོན་ལམ་གྲུབ་ཚུལ་མཚུངས་བར་བསྟན་པ་
གཉིས་བྱས་པའི། དང་པོ་ནི་ཞེས་བྱ་བ་གསུངས་ཏེ། ༼ཁ༽དེ་ལྟར་འདེབས་པའི་རྒྱུ་མཚན་
རྟོག་པས་ངོ་བོ་ལ་རྣམ་པར་མ་བརྟགས་དཔྱོད་པས་ཁྱད་པར་ལ་རྣམ་པར་མ་དཔྱད་པར་
ཚིག་ཏུ་མི་སྨྲ་བས་ན་ཚིག་ཏུ་བརྗོད་པ་ནི་ཡིད་ཕྱི་རོལ་ཏུ་རྣམ་པར་གཡེང་བ་ཡིན་ལ།
དེ་ཡང་རྒྱུད་འཁྲུག་པ་སྟེ་མ་ཞི་པར་བྱེད་པ་ཡིན་པས་ཉེས་པ་དེ་མཐོང་བའི་ཕྱིར། ༼ཀ༽
སངས་རྒྱས་རྣམས་བྱང་ཆུབ་སེམས་དཔའ་ཆེན་པོར་གྱུར་བ་ན་འདི་ལྟར་སངས་རྒྱས་སུ་
གྱུར་ནས་བརྗོད་པའི་སྒྲ་ལ་ལྟོས་པ་མེད་པར་ཆོས་སྟོན་ནུས་པར་གྱུར་ཅིག་ཅེས་སྨོན་
ལམ་བཏབ་པོ། །༼ག༽རང་རྒྱལ་གྱིས་ཀྱང་དེ་ལྟར་བཏབ་པ་དེ་བས་ན་སངས་རྒྱས་དང་
རང་རྒྱལ་གཉིས་སྒྲ་མེད་དུ་ཆོས་སྟོན་པའི་རྒྱུ་སྨོན་ལམ་འདེབས་ཚུལ་འདྲ་བའི་ཕྱིར། སྒྲ་
མེད་ཀྱང་ཆོས་སྟོན་པ་འཐད་དོ། །གཉིས་པ་ནི། སངས་རྒྱས་ཀྱིས་སྔོན་སྨོན་ལམ་བཏབ་
པས་ཕྱིས་སངས་རྒྱས་པ་ན་དེའི་མཐུས་སྒྲ་མེད་པར་ཆོས་སྟོན་པ་བཞིན། དེར་མ་ཟད་རང་
སངས་རྒྱས་ཉིད་ཀྱིས་བྱང་ཆུབ་ཐོབ་པའི་གནས་སྐབས་ན་ཡང་། རྒྱུ་སྔོན་སྨོན་ལམ་
དང་ལ་སོགས་པས་གཟུང་མེད་རྟོགས་པའི་ཡེ་ཤེས་ཀྱི་མཐུས། འབྲས་བུ་སྒྲ་མེད་ཀྱང་
གདུལ་བྱ་གང་ཞིག་དགེ་བཅུ་དང་རྟེན་འབྲེལ་སོགས་དོན་གང་ལ་མངོན་མཐོ་ངེས་ལེགས་
ཀྱི་ཐབས་ཀྱི་རྣམ་པ་ཇི་ལྟར་ཉན་པར་འདོད་པ་དེའི་ཡིད་ཀྱི་རྣམ་པར་ཤེས་པ་ལ་བསྟན་
བྱའི་དོན་དེ་རྣམ་པ་དེ་ཁོ་ན་ལྟར་སྣང་བར་འགྱུར་བས་ནའོ། །དེ་བས་ན་སྒྲ་མེད་པར་
ཆོས་སྟོན་པ་མི་འགལ་ཞེས་བྱ་སྟེ། ཆོས་《སྟོན་ཞེས་པའི་སྒྲའི་དོན་ནི་བརྗོད་པའི་སྒྲ་ཡོད་
དམ་མེད་ཀྱང་བླའི་འདི་ལྟར་བརྗོད་པར་བྱ་བའི་ཆོས་གདུལ་བྱ་ཉན་པ་པོའི་རྣམ་པར་
ཤེས་པ་ལ་ཤིན་ཏུ་སྟེ་ལེགས་པར་དང་པོར་བསྐྲུན་ཅིང༌། ཕྱིས་གོང་ནས་གོང་དུ་བསྐྱེད་
པ་ཞེས་བྱ་བ་འདི་ཡིན་ནོ། །འམ་ཡིན་པའི་ཕྱིར་རོ། །རྟོགས་སྣང་ལས། ལུས་ངག་གི་
རྣམ་པར་རིག་བྱེད་ལ་ཀུན་སློང་དགོས་མི་དགོས་ཁྱད་པར་མེད་པས། ནས། ཡིད་གྱིས་

འགྲེལ་མཆན་སྐབས་གཉིས་པ། 463 ལམ་ཤེས།
ཆོས་སྟོན་པ་ཡིན་ནོ་ཞེས་པ། རྣམ་བཤད་ལས། རྫུ་འཕྲུལ་བསྟན་དགོས་སྙམ་པའི་ཀུན་
སློང་ལ་ངེས་པར་ལྟོས་ན། ངག་གི་ཆོས་མི་སྟོན་པའི་རྒྱུ་མཚན་ལྟར་སྣང་དུ་འགྱུར་བས།
དེ་འདྲ་བའི་ཀུན་སློང་ལ་མི་ལྟོས་པར་རྫུ་འཕྲུལ་སྟོན་ལ། དེ་མཐོང་བ་ལ་བརྟེན་ནས་གདུལ་
བྱའི་རྒྱུད་ལ་མངོན་མཐོ་ངེས་ལེགས་ཀྱི་རྟོགས་པ་བསྐྱེད་ནུས་པ་སྨོན་ལམ་གྱི་འབྲས་བུ་ཡིན་
པས་སོ། །ཞེས་པ་ལྟར། ལུས་ཀྱིས་ཆོས་སྟོན་སྙམ་པའི་ཀུན་སློང་མེད་པར་སྨོན་ལམ་གྱི་
མཐུས། རྫུ་འཕྲུལ་བསྟན་པ་ན་ཡིད་ལ་གང་དགོངས་པ་ལྟར་གདུལ་བྱས་གོ་ནས་ཉམས་སུ་
ལེན་པ་ལ་བྱ་ལ། དེ་ལུས་ཀྱིས་རྫུ་འཕྲུལ་བསྟན་པའི་སྟོབས་ཀྱིས་ཡིན་པས་ལུས་ཀྱིས་ཆོས་
སྟོན་ཟེར་རོ། །
ཇི་ལྟར་ཤེས་ཚུལ་བཤད་པ།
གཉིས་པ་དེའི་ལམ་ཇི་ལྟར་ཤེས་ཚུལ་ལ་གསུམ་ལས། དང་པོ་མཚམས་སྦྱར་བ་
ནི༑ དེ་ལྟར་ཉན་ཐོས་ལས་རང་རྒྱལ་ཁྱད་ཞུགས་པར་བརྗོད་ནས་ཉན་ཐོས་ལས་ཁྱད་
ཞུགས་པ་རང་རྒྱལ་རྣམས་ཀྱི་ལམ་ནི། ཉན་ཐོས་ལས་ཁྱད་པར་དུ་འཕགས་པ་ཁོ་ན་
ཡིན་པས་ན། རྣལ་མ་སྟེ་དཀྱུས་མ་རང་སངས་རྒྱས་ཀྱི་ལམ། གྱི་ངོ་བོ་སྟོན་པར། གཉིས་
པ་རྩ་བ་ནི། (༣) གཟུང་བ་གཟུགས་སོགས་ཕྱི་དོན་དུ་འཛིན་པའི་རྟོག་པ་སྤོང་བའི་ཕྱིར་
དང༌། །མདོ་ནི། དེ་ནས་ཚེ་ལྡན་རབ་འབྱོར་གྱིས་ལྷའི་བུ་དག་གཟུགས་ནི་ཟབ་པ་མ་ཡིན་
ཕྲ་བ་མ་ཡིན། ནས། བརྗོད་པ་དང་མཉམ་དུ་མེད་པའི་ཕྱིར། ཤེར་ཕྱིན་ལ་གནས་པར་
བྱའོ། །ཞེས་པའོ། །འདིས་ཕྱི་རོལ་དོན་སྟོང་རང་རྒྱལ་གྱི་བློ་ལ་ལྟོས་ཏེ་ཟབ་པ་དང་ཕྲ་བ་
མིན་པར་བསྟན་ཏོ། །གཟུང་འཛིན་གྱི་ཤེས་པ་སོགས་འཛིན་པ་བདེན་འཛིན་མི་སྤོང་བའི་
ཕྱིར་དང་ནི། །མདོ་ནི། དེ་ནས་ལྷའི་བུ་དག་འདི་སྙམ་དུ། ནས། སྒྱུ་མ་ལྟ་བུ་དང་མྱང་
འདས་གཉིས་སུ་མེད་ཅིང་གཉིས་སུ་བྱར་མེད་དོ། །ཞེས་སྒྱུ་མ་སོགས་ཡུལ་དེར་མེད་ཀྱང་

འགྲེལ་མཆན་སྐབས་གཉིས་པ། 464 ལམ་ཤེས།
དེར་སྣང་བ་ཡོད་པ་ལྟར་ཡུལ་དོན་སྟོང་རྟོགས་ཀྱང་ཡུལ་ཅན་འཛིན་པ་བདེན་མེད་མ་རྟོགས་
པར་བསྟན་ཏོ། །དེ་གཉིས་དང་རིགས་ལ་བརྟེན་པའི་རྟེན་གྱིས་ཁྱད་པར་གསུམ་གྱིས་ཁྱད་
པར་དུ་བྱས་པའི་ཕྱིར། མདོ་ནི། དེ་ནས་ཚེ་ལྡན་ཤཱ་བུ་དང༌། ནས། གང་མ་བྱུང་བ་དེ་ནི་
དེ་བཞིན་གཤེགས་པ་མ་ཡིན་ནམ་ཞེས་པའོ། །འདིས་འདི་ལ་ཡིད་ཆེས་པར་འགྱུར་བ་ཞེས་
པ་ཡན་གྱི་རྟེན་གང་ཟག་དང༌། གཟུགས་སྟོང་ཞེས་བྱ་བར་རྟོག་པར་མི་འགྱུར་སོགས་ཀྱིས་
ཆོས་ཉིད་རིགས་དང༌། ཐེག་གསུམ་རྒྱ་ཆེར་སོགས་ཀྱིས་ཆོས་ཉིད་དབྱེར་མེད་ཀྱང་གང་
ཟག་གི་དབྱེ་བ་རུང་བར་བསྟན་ནམ་ཉི་སྣང་ལྟོས། (༡)བསེ་རུ་ལྟ་བུའི་ལམ། །ཆོས་
ཅན། ཁྱད་ཆོས་གསུམ་དང་ལྡན་པས་ཡང་དག་བསྡུས་པར་ཤེས་པར་བྱ། །སྟེ།
( ༣)ཚིག་གསལ་ལས། གཟུང་བ་གཟུགས་ཕུང་ཆགས་འཇིག་སོགས་ཀྱིས་མི་བརྟན་ལ་
ཕུང་པོ་ཕྱི་མ་བཞི་རྒྱུན་བརྟན་པས་སྔ་མའི་བདག་མེད་རྟོགས་སླ་ལ་ཕྱི་མའི་བདག་མེད་རྟོགས་
དཀའ་བས་མི་སྤོང་ཞེས་པ། ཉ་ཊིཀ་ཏུ་རང་ལུགས་བྱས་ཀྱང་། རེད་འདའ་བས། སེམས་
སྐད་ཅིག་རེ་རེ་ལ་དམིགས་རྣམ་འགྱུར་བའི་མི་བརྟན་ལ། རི་སོགས་རྒྱུན་བརྟན་པས་གནས་
མ་བུས་སྐད་ཅིག་གི་མི་རྟག་པར་མི་འདོད་པའི་ཕྱིར་ཞེས་བཀག་གོ །རྒྱན་སྣང་ལས། རང་
གི་མཚན་ཉིད་ཀྱིས་དངོས་པོ་ཡོད་ན་ཞེས་སོགས་ཀྱི་དོན་ནི། གཟུང་བ་ཕྱི་དོན་རང་མཚན་
གྱིས་ཡོད་ན་དེ་འཛིན་པའི་བློ་མ་འཁྲུལ་བར་འགྱུར་ལ། དེ་མེད་པས་ན་དེ་ལྟར་སྣང་བའི་
འཛིན་པ་ཐོག་མེད་ནས་གོམས་པའི་བག་ཆགས་ལས་བྱུང་བས། གཟུང་བ་ཕྱི་དོན་བདེན་
མེད་དུ་རྟོགས་ན། འཛིན་པ་བདེན་མེད་རྟོགས་དགོས་པའི་ངེས་པ་མེད་ཅེས་པའོ། །བུ་ཊིཀ་
ལས། འཛིན་པ་བདེན་སྨྲའི་རང་རྒྱལ་དང༌། །གཟུང་འཛིན་གཉིས་མེད་དོན་དམ་དུ། །སྨྲ་
བའི་རྣམ་རིག་གྲུབ་པའི་མཐའ། །མཚུངས་པར་ཤེས་པའི་མཁས་པ་མཚར། །ཞེས། རང་
རྒྱལ་གྱིས་གཟུང་རྟོག་སྤངས་ཀྱང་འཛིན་པ་བདེན་པར་ཞེན་ལ། སེམས་ཙམ་པས་གཟུང་
འཛིན་གཉིས་བདེན་མེད་འདོད་པ་རྣམས་བཀག་ནས། གཉིས་ཀས་གཟུང་བ་ཕྱི་དོན་མེད་

འགྲེལ་མཆན་སྐབས་གཉིས་པ། 465 ལམ་ཤེས།
པའི་ལྟ་བ་བསྒོམ་བྱའི་གཙོ་བོར་བྱེད་པ་མཚུངས་བར་གསུངས་སོ། །གསུམ་པ་རྟེན་གྱི་ཁྱད་
པར་ལ། སྒྲུབ་པའི་རྟེན་གྱི་གང་ཟག་དང༌། ལམ་གྱི་དམིགས་པ་ཆོས་ཉིད་ཀྱི་རྟེན་གཉིས་
བྱས་པའི་དང་པོ་ལ། གསེར་ཕྲེང་དུ། ཉི་ཁྲི་ལས་ཕྱིར་མི་ལྡོག་པ་དང་། བདེན་པ་མཐོང་
བ་དང་། དགྲ་བཅོམ་ཟག་པ་ཟད་པ་དང༌། སྔོན་གྱི་རྒྱལ་བ་ལ་བྱ་བ་བྱས་པས་དེ་ལས་དགེ་
རྩ་བསྐྱེད་པ་དང༌། དགེ་བའི་བཤེས་གཉེན་གྱིས་ཟིན་པ་ལྔ་དང་། བརྒྱད་སྟོང་བར་ཕྱིར་
མི་ལྡོག་པ་དང༌། ལྟ་བ་ཕུན་སུམ་ཚོགས་པ་དང༌། དགྲ་བཅོམ་ཟག་པ་ཟད་པ་གསུམ་དང་།
སྡུད་པར། རྒྱས་སྲས་བདེན་ལ་མཁས་དང་ཕྱིར་མི་ལྡོག་པ་དང་། །དགྲ་བཅོམ་དྲི་མ་བསལ་
ཞིང་སོམ་ཉི་སྤངས་པ་དང༌། །བཞི་བ་དགེ་བའི་བཤེས་ཀྱིས་ཡོངས་ཟིན་པའོ། །ཞེས་བཞི་
གསུངས་ཞེས་ཉི་ཁྲིའི་གང་ཟག་ལྔ་བྱས་པ་ལེ་མང་ལྟར་དང༌། གཡག་གཞོན་གཉིས་སོགས་
ཀྱིས། ལེའུ་བརྒྱད་མར། སྔོན་གྱི་རྒྱལ་བ་ལ་བྱ་བ་བྱས་པའི་དབང་དུ་བྱས་པའམ། སངས་
རྒྱས་བྱེ་བ་མང་བོ་ལ་དགེ་བའི་རྩ་བ་བསྐྱེད་པ་དག་གམ། ཞེས་པ་ལྟར་དེ་གཉིས་སོ་སོར་བྱས་
ནས་དྲུག་ཏུ་བྱས་སོ། །རྒྱན་སྣང་དུ་ཉམས་སུ་བླང་བྱའི་ཡུལ་འདིའི་གཟུང་རྟོག་སྤོང་ཞིང་
འཛིན་པ་མི་སྤོང་བའི་ཁྱད་པར་གཉིས་ལྡན་གྱི་ལམ་དེ་ཉམས་སུ་ལེན་མཁན་གྱི་གང་ཟག་ཅི་
འདྲ་ཡོད་ཅེས་པའི་ལན་དུ། དང་པོ་ཕྱིར་མི་ལྡོག་པ་སྦྱོར་ལམ་པ་དང་དེ་དག་རང་དོན་དུ་
བྱང་ཆུབ་འདོད་པའི་བྱང་སེམས་དང་སངས་རྒྱས་མི་བཞུགས་པའི་ཞིང་དུ་ལུས་ཀྱིས་ཆོས་
བསྟན་ནས་གཞན་དོན་བྱེད་འདོད་པས་སེམས་དཔའ་ཆེན་པོ་དང༌། ལྟ་བ་ཕུན་ཚོགས་ལྟ་
བ་བར་མ་དང་ལྡན་པར་བྱས་ནས་ས་མཚམས་མི་གསལ་ཡང་། སྡུད་འགྲེལ་རྟོགས་སླར།
དེ་ལ་ཤེས་རབ་འབྲིང་གི་ལྟ་བ་དང་ལྡན་པ། ཞེས་སོགས་ཀྱིས་རྒྱན་སྣང་གི་གང་ཟག་གཉིས་
པའི་དོན། སྡུད་པས་བདེན་མཁས་ལ་མཛད་པས། ཉི་ཁྲི་དང་བརྒྱད་སྟོང་བའི་གང་ཟག་
གཉིས་པ་དང༌། སྡུད་པའི་གང་ཟག་དང་པོ་རྣམས་དོན་གཅིག་པར་ཤེས་ལ། རྒྱན་སྣང་
ལས། ཚིག་འདི་གསུམ་གྱིས་ནི། རང་བྱང་ཆུབ་ལ་གོ་རིམ་བཞིན་ཡང་དག་པར་བསྒྲུབ་

འགྲེལ་མཆན་སྐབས་གཉིས་པ། 466 ལམ་ཤེས།
པའི་རིགས་དང༌། ཆོས་ཉིད་ཀྱིས་ཐོབ་པའི་རིགས་དང༌། དེ་ཉིད་ལ་ངེས་པའི་རིགས་ཀྱི་
གང་ཟག་ཅེས་བཤད་པ་ཡིན་ནོ། །ཞེས་སོགས་ལ་འགའ་ཞིག་གིས་རིགས་དེ་གསུམ་རྒྱས་
འགྱུར་དང༌། རང་བཞིན་གནས་རིགས་དང༌། ལམ་གང་ལས་ཕྱིར་མི་ལྡོག་ཐོབ་པའི་རིགས་
ཡིན་པས་འདིའི་རིགས་གསུམ་པ་གང་ཟག་དང་པོར་སྦྱོར་དགོས་པ་ལ་མ་སྦྱར་བ་དང༌། རིགས་
དང་པོ་གཉིས་གོ་བཟློག་ནས་བཤད་པ་དང༌། ལམ་ཐ་མ་སྒོམ་ལམ་དང་མི་སློབ་ལམ་གཉིས་
ལ་གནས་པ་མི་གསལ་བའི་རྒྱུ་མཚན་ཅི་ཞེས་པ་ལ། རིགས་དང་པོ་ལ་གནས་པ་ཕྱིར་མི་
ལྡོག་པ་སྦྱོར་ལམ་བར་བཤད་པས་གཉིས་པ་རང་བཞིན་གནས་རིགས་ལ་གནས་པ་ཚོགས་
ལམ་པར་བརྟག་ནུས་པས་རིགས་དང་པོ་གཉིས་གོ་རིམ་འཆོལ་བ་མེད་ལ། ཕྱིར་མི་ལྡོག་
གི་རིགས་སྦྱོར་ལམ་ཐོབ་ཀྱང་མཐོང་ལམ་ནས་ཕྱིར་མི་ལྡོག་ཁྱད་པར་ཅན་དུ་འགྱུར་བས་
གསུམ་པར་སྦྱར་བ་འགལ་བ་མེད་ལ། རྒྱན་སྣང་ལས། དགྲ་བཅོམ་པ་སྟེ་མཐོང་བའི་ལམ་
ལ་སོགས་པ། ཞེས་སོགས་སྒྲ་སྦྱར་བས་གང་ཟག་གསུམ་པ་ལམ་ཕྱི་མ་གསུམ་ག་ལ་གནས་
པ་ཡོད་པས། ཐ་མ་གཉིས་ལ་གནས་པ་མི་འཆད་པ་ཡང་མིན་པར་གསེར་ཕྲེང་ལས་གསུངས་
པས་རང་རྒྱལ་གྱི་ལམ་ལྔ་ག་ལ་གནས་པ་བསྟན་ཀྱང་ཚོགས་སྦྱོར་ཞར་བྱུང་དུ་བསྟན་པ་ཡིན་
ནོ༑ ༑གསེར་ཕྲེང་ལས། དགེ་བའི་བཤེས་གཉེན་གྱིས་ཟིན་པས་ནི་རྒྱལ་བ་ལ་བྱ་བ་བྱས་
པ་སོགས་ཀྱང་མཚོན་ཏེ། དེ་དག་ནི་ཀུན་ལ་སྦྱོར་ཞེས་གསུངས་པས། ཉི་ཁྲིའི་གང་ཟག་
ཐ་མ་གཉིས་སམ་གསུམ་དང་སྡུད་པའི་ཐ་མ་ནི་གསུམ་གར་སྦྱར་བ་ཉི་ཟེར་དང་མཐུན་ནོ།།
དེས་ན་ཕྱིར་མི་ལྡོག་ཚོགས་སྤྱོད་ཆེན་པོ་སྦྱོར་ལམ་པ། བདེན་མཐོང་ཚོགས་སྤྱོད་ཆུང་ངུ་
བ་མཐོང་ལམ་སྐད་ཅིག་བཅོ་ལྔ་ལ་གནས་པ། དགྲ་བཅོམ་ཚོགས་སྤྱོད་ཆུང་ངུ་བཅུ་དྲུག་
པ་ལ་གནས་པ། ཕྱི་མ་གསུམ་བསེ་རུ་ལྟ་བུ་ཚོགས་ལམ་པ་དང༌། གཡག་པས་ཤུགས་བསྟན་
ཐམས་ཅད་རང་རྒྱལ་སྤྱི་ལ་སྦྱར་ནས་ས་མཚམས་དེ་ལྟར་བཞག་པ་ཁེགས་སོ། །ཁ་ཅིག་
གིས་སྡུད་པའི་གང་ཟག་བཞིས་དང་པོ་གསུམ་རང་རྒྱུད་དང་ཐ་མ་གཞན་རྒྱུད་དུ་གཏོགས་

འགྲེལ་མཆན་སྐབས་གཉིས་པ། 467 ལམ་ཤེས།
པའི་རྟེན་བསྟན་པར་བྱས་པའི་རྗེས་སུ་མི་འབྲང་བར་ཉི་ཟེར་ལས་གསུངས་སོ། །རྟོགས་སྣང་
དུ་འདིའི་གང་ཟག་རྣམས་བྱང་སེམས་སུ་མདོས་བསྒྲུབ་པ་ནི། གཡག་པ་སོགས་ལྟར་ས་སྐྱའི་
འདོད་པ་བཀོད་ཙམ་ཡིན་གྱི། རང་རྒྱལ་ཡིན་པ་སྔར་དྲངས་པའི་རྒྱན་སྣང་གིས་ཤེས་སོ།།
དཔལ་ལྡན་པས་བརྒྱད་སྟོང་བའི་གང་ཟག་གསུམ་རིགས་གསུམ་གྱིས་དབྱེ་བས་བཅུ་གཉིས་
སུ་བྱས་པ་ནི། རྒྱན་སྣང་ལས། རང་བྱང་ཆུབ་ལ་གོ་རིམ་གཞིན་དུ་ཞེས་རིགས་གསུམ་
སོ་སོར་སྦྱར་བ་སོགས་དང་འགལ་ལོ། །གཉིས་པ་སྒྲུབ་པའི་དམིགས་པ་ཆོས་ཉིད་ཀྱི་རྟེན་
ཞེས་པ་ཐལ་འགྱུར་བར་འགྲིག་ལ་རང་ལུགས་རྟེན་གཞི་བྱེད་པས་འཇོག་གོ །གསུམ་པ་འགྲེལ་
བ་ནི། ཞེས་བྱ་བ་གསུངས་ཏེ། ཤེས་བྱ་རང་སངས་རྒྱས་ཀྱི་ལམ་ལ་སྟེ་ལམ་དུ་ཉན་
ཐོས་ཀྱི་སྐབས་སུ་ཇི་》སྐད་བཤད་པའི་བདེན་པའི་རྣམ་པ་བཅུ་དྲུག་མི་བསྒོམས་པ་བཅད་
ནས་བསྒོམ་པ་ཁོ་ན་དང་། གཟུགས་སོགས་གཟུང་བའི་དངོས་པོ་རྣམས་ཕྱི་དོན་མེད་ཀྱང་
མ་རིག་པའི་འཁྲུལ་སྣང་ཙམ་དུ་སྒྱ་མ་ཇི་ལྟ་བ་བཞིན་དུ་རྟེན་ཅིང་འབྲེལ་བར་འབྱུང་བ་
ཡན་ལག་བཅུ་གཉིས་ལུགས་འབྱུང་ལྡོག་ཏུ་བསྒོམས་པས་གཟུང་བ་ཕྱི་དོན་དུ་ཞེན་པ་དང་
ནང་ཤེས་པ་བདེན་མེད་དུ་མ་རྟོགས་པས་དེ་བདེན་པར་འཛིན་པའི་དོན་གྱི་རྣམ་པར་རྟོག་
པ་དག་གོ་རིམ་བཞིན་དུ་སྤངས་པས་ཉན་ཐོས་ལས་ལྷག་པ་དང༌། མདོ་ནི། བརྒྱད་
སྟོང་བར། དེ་ཡང་སངས་རྒྱས་ཀྱི། ནས། མི་བརྟེན་པར་མི་འགྲུབ་བོ། །ཞེས་པའོ། །མ་
སྤངས་པས་ཐེག་ཆེན་ལས་དམན་པ་དང༌། བརྒྱད་སྟོང་བར། དེ་ནས་ཡང་ལྷའི་བུ། ནས།
རྨི་ལམ་ལྟ་བུའོ། །ཞེས་པ་དངོས་དང༌། དེ་ནས་ལྷའི་བུ། ནས། གཉིས་སུ་བྱར་མེད་དོ།།
ཞེས་པ་ཞར་བྱུང་གི་མདོའོ། །རང་སངས་རྒྱས་ཀྱི་ཐེག་པས་བསྡུས་པའི་བརྟེན་པའི་ཆོས་
ཀྱི་ཆོས་ཉིད་རིགས་ལ་རྟེན་གཞི་བྱེད་པའི་ཁྱད་པར་རོ། །བརྒྱད་སྟོང་བར། ཚེ་ལྡན་ཤཱ་
བུ་དང་། ནས། མི་འབྱུང་ངོ༌། །ཞེས་པས་བརྟེན་པ་གང་ཟག་དང་། དེ་ནས་ལྷ་རྣམས་
ཀྱི༑ ནས། མེ་ཏོག་མ་ཡིན་ནོ། །ཞེས་པས་རྟེན་རིགས་བསྟན་ཏོ། །ཁྱད་པར་གསུམ་

འགྲེལ་མཆན་སྐབས་གཉིས་པ། 468 ལམ་ཤེས།
གྱིས་ཁྱད་པར་དུ་འཕགས་པ་དང་ལྡན་པའི་ཆོས་ཐེག་འབྲིང་གི་ལམ་ནི་རྟོགས་པར་བྱའོ།།
དེ་གང་གིས་ཤེས་པར་བྱ་ན་བྱང་ཆུབ་སེམས་དཔས་ཤེས་ཚུལ་ནི་རང་རྒྱལ་གྱི་རིགས་ཅན་
རྗེས་སུ་གཟུང་ཕྱིར་མངོན་སུམ་དུ་ཤེས་པར་བྱའི་རྣམ་པ་ཐམས་ཅད་དུ་མངོན་དུ་བྱ་བའི་
ཚུལ་གྱིས་ཤེས་པར་ནི་མ་ཡིན་ནོ། །ཞེས་བྱ་བ་ནི་ཤེས་བྱ་རང་སངས་རྒྱས་ཀྱི་ལམ་
ཤེས་ཚུལ་ཙམ་མོ། །རྩ་བས་ཤེས་བྱ་རང་རྒྱལ་གྱི་ལམ་དངོས་སུ་བསྟན་ཅིང་ལམ་ཤེས་
ཤུགས་ལ་བསྟན་ལ། འགྲེལ་བར་གཉིས་ཀ་དངོས་སུ་བསྟན་ཏོ། །
དེའི་རྒྱུ་ངེས་འབྱེད་ཆ་མཐུན་བཤད་པ།
གསུམ་པ་དེའི་རྒྱུ་ངེས་འབྱེད་ཆ་མཐུན་བཤད་པ་ལ་གསུམ། དང་པོ་མཚམས་སྦྱར་
བ་ནི། ༼ཁ༽ངེས་པར་འབྱེད་པའི་ཆ་དང་མཐུན་པ་དེ་ཐོབ་ན་ཇི་སྐད་བཤད་པའི་ལམ་
ཤེས་དེ་སྐྱེ་བས་སོ། །༼ ཀ༽དེའི་འོག་ཏུ་དེའི་རྒྱུ་ངེས་པར་འབྱེད་པའི་ཆ་དང་མཐུན་པ།
འཆད་པའི་རྒྱུ་མཚན་ཡོད་དེ། ༼ག༽གཉིས་པ་རྩ་བ་ནི། ཕྱི་དོན་མེད་པར་རྟོགས་ཀྱང་
བརྡར་བཏགས་པའི་ཆོས་ཉིད་དང་མི་འགལ་བར། །གཟུགས་སོགས་སྟོན་པའི་རྣམ་
པ་དྲོར་གྱུར་བ། །དང༌། མདོ་ནི། དེ་ནས་ལྷའི་དབང་བོ་བརྒྱན་བྱིན། ནས། ཚད་མེད་
པ་ལ་སློབ་བོ། །ཞེས་པའོ། །རྩེ་མོར་གྱུར་བ་གཟུགས་ལ་སོགས། །པ་ཕྱི་དོན་གྱི་འགྲིབ་
པ་མེད་ལ་སོགས་པས་ཕྱེ། །བ་དང༌། མདོ་ནི། གཉིས་སུ་བྱར་མེད་པར་སངས་རྒྱས་
ཀྱི༑ ནས། མེད་པར་བྱ་བའི་ཕྱིར་མི་སློབ་བོ། །ཞེས་པའོ། །ཕྱི་དོན་གྱི་ནང་སྟོང་བ་ཉིད་
ལ་སོགས་པ་རྟོགས་པ་ཡིས། །གཟུགས་སོགས་ཕྱི་དོན་དུ་མི་འཛིན་པའི་ཕྱིར་བཟོད་
པ༑ ༑དང་། མདོ་ནི། དེ་ནས་ཚེ་ལྡན་ཤཱ་བུ་ནས། རྣམ་པ་ཐམས་ཅད་མཁྱེན་པ་ཉིད་དུ་
འབྱུང་ངོ༌། །ཞེས་པའོ། །གཟུགས་སོགས་ཕྱི་དོན་དུ་སྐྱེ་བ་མེད་པ་སོགས་ཀྱི། །རྣམ་
པ་ཅན་ནི་ཆོས་ཀྱི་མཆོག །གོ །མདོ་ནི། སྨྲས་པ། ཚེ་ལྡན་རབ་འབྱོར་དེ་ལྟར་སློབ་

འགྲེལ་མཆན་སྐབས་གཉིས་པ། 469 ལམ་ཤེས།
པའི། ནས། རྣམ་པ་ཐམས་ཅད་མཁྱེན་པ་ཉིད་དུ་འབྱུང་ངོ་། །ཞེས་པའོ། །འདི་བཞི་
སྔར་ཉན་ཐོས་ཀྱི་ལམ་ཤེས་སྐབས་ལྟར་མངོན་ཞེན་དགག་ཚུལ་ཆ་བཞི་ཡོད་པའམ། ཡང་
ན་ཚིག་གསལ་ལྟར་གོང་གི་མདོ་ལམ་གྱི་ངོ་བོ་དང་། འོག་གི་མདོ་མཐོང་ལམ་ལ་སྦྱར་བའི་
རྒྱུ་མཚན་སྣང་བས། འདི་འོས་མེད་ཀྱི་རིགས་པས་སྦྱར་བར་གསེར་ཕྲེང་ལས་གསུངས་སོ།།
གསུམ་པ་འགྲེལ་བ་ནི། ཅེས་བྱ་བ་གསུངས་ཏེ། གཟུགས་ལ་སོགས་པ་དོན་དམ་པར་
མེད་ཀྱང་ཐ་སྙད་དུ་ཡོད་པའི་ཆོས་རྣམས་ཀྱི་རང་མིང་གི་བརྡ་ལས་བྱུང་བའི་བཏགས་
པའི་བཞག་པ་དང་རང་གི་ཆོས་ཉིད་དང་མི་འགལ་བར་རབ་ཏུ་སྟོན་པ་སྟེ་རྟོགས་པའི་
ཟིན་བྱེད་དྲོད་དངོས་དང༌། ཟིན་བྱ་དོན་སྟོང་རྟོགས་པའི་དྲོད་ཤུགས་ལ་བསྟན་པ་དང་།
ཟིན་བྱ་འོག་མ་གསུམ་ལའང་རིགས་འདྲ། མདོ་ནི། བརྒྱད་སྟོང་བར། དེ་ནས་ལྷ་རྣམས་
ཀྱི་དབང་བོ་བརྒྱ་བྱིན། ནས། སྟོན་ཏོ་སྙམ་མོ། །ཞེས་པ་དངོས་དང་། དེ་ནས་ལྷ་རྣམས་
ཀྱི༑ ནས། གྲངས་མེད་པ་ལ་སློབ་བོ། ཞེས་པ་ཞར་བྱུང་གི་མདོའོ། །གཟུགས་ལ་སོགས་
པ་ལ་དོན་དམ་པར་འགྲིབ་པ་དང་འཕེལ་བ་མེད་པ་ལ་སོགས་པས་བླང་དོར་མེད་པར་
རྟོགས་པའི་དོན་དུ་སློབ་པ་རྩེ་མོའི་ཟིན་བྱེད་དང༌། བརྒྱད་སྟོང་བར། གང་སངས་རྒྱས་
ཀྱི༑ ནས། འགྲིབ་པར་བྱ་བའི་ཕྱིར་མི་སློབ་བོ། །ཞེས་པའོ། །དོན་དམ་པར་རང་གི་ངོ་
བོ་ཉིད་ཀྱིས་སྟོང་བ་ཉིད་ཀྱི་ཕྱིར་གཟུགས་ལ་སོགས་པ་ལ་ནང་དང་ཕྱི་ལ་སོགས་པས་
དངོས་པོ་མེད་པའི་ངོ་བོ་ཉིད་ཀྱི་བར་སྟོང་བ་ཉིད་དུ་རྟོགས་པ་ཉིད་ཀྱིས་གཟུང་བྱ་བདེན་པར་
ཡོངས་སུ་མི་འཛིན་པ་ཟིན་བྱེད་བཟོད་པ་དང༌། བརྒྱད་སྟོང་བར། གང་གཟུགས། ནས།
དོར་བར་བྱ་བའི་ཕྱིར་མི་སློབ་བོ། །ཞེས་བའོ། །གཟུགས་ལ་སོགས་པ་ལ་དོ་དམ་པར་
དང་པོ་སྐྱེ་བ་དང་། མཐར་འགག་པ་ལ་སོགས་པས་བླང་དོར་སོགས་མེད་པར་རྟོགས་
པ་ཟིན་བྱེད་ཆོས་མཆོག་དང་། བརྒྱད་སྟོང་བར། ཆོས་འགའ་ཞིག །ནས། ངེས་པར་
འབྱུང་བར་འགྱུར་རོ། །ཞེས་པ་ཆོས་མཆོག་གི་མདོ་དངོས་དང༌། དེ་ནས་ཚེ་ལྡན་ཤཱ་བུ།

འགྲེལ་མཆན་སྐབས་གཉིས་པ། 470 ལམ་ཤེས།
ནས། འབྱུང་བརའགྱུར་རོ། །ཞེས་པ་ཞར་བྱུང་གི་མདོའོ། །ཞེས་བྱ་བའི་རྣམ་པ་དེ་
རྣམས་ཀྱིས་གོ་རིམ་བཞིན་དུ་དམིགས་པ་གང་ལ་དམིགས་ན་བདེན་པ་བཞིའི་དམིགས་
པ་ལ་དམིགས་ནས་ཟིན་བྱ་ཟིན་བྱེད་ཀྱི་ངེས་པར་འབྱེད་པའི་ཆ་དང་མཐུན་པ་སྐྱེ་བ་ཡིན་
ནོ༑ ༑འདི་དག་གི་སྐབས་སུ་མདོ་དང་རྩ་འགྲེལ་ཐམས་ཅད་ཀྱིས་སྟོང་ཉིད་རྣམ་ཅན་དངོས་
སུ་བསྟན་པ་ནི། བྱང་སེམས་གྱིས་མདོའི་སྦས་དོན་གྱི་ལམ་རྣམས་གྲོགས་སྟོང་ཉིད་ཀྱི་ལྟ་
བ་དང་སེམས་བསྐྱེད་མཇུག་བསྔོ་བ་གསུམ་དགོས་པ་ཤེས་ཆེད་ཡིན་ནོ། །གསུམ་པ་བྱང་
སེམས་ཀྱི་ལམ་ཤེས་པའི་ལམ་ཤེས་བཤད་པ་ལ་གཉིས། སྤྱིའི་མཚམས་སྦྱར་བ་དང་།
སོའི་ངོ་བོའོ། །དང་པོ་ནི། དམན་མཆོག་གི་རིམ་པ་དང་བསྟུན་ནས་རང་སངས་རྒྱས་
ཀྱི་ལམ་གྱི་མཇུག་ཐོགས་སུ་བྱང་ཆུབ་སེམས་དཔའི་ལམ། འཆད་དོ། །གཉིས་པ་
ལ་གཉིས། མཐོང་ལམ་དང་། སྒོམ་ལམ་མོ། །
འདི་ཕྱིར་ཕན་ཡོན་ཆེ་བའི་ཐེག་ཆེན་མཐོང་ལམ་བཤད་པ།
དང་པོ་ལ་གསུམ། སྐད་ཅིག་མ་མདོར་བསྟན། རྣམ་པ་སྒོམ་ཚུལ་རྒྱས་པར་བཤད།
རྣམ་པ་མ་བསྟན་པར་འདོད་པ་དགག་པའོ། །དང་པོ་ལ་གཉིས།
སྐད་ཅིག་མ་མདོར་བསྟན་པ་དོགས་གཅོད་དང་བཅས་པ།
དང་པོ་རྩ་བ་ནི། ༼ཁ༽དེ་ཡང་སྡུག་ཀུན་གྱི་བདེན་པ་གཉིས་དང་འགོག་ལམ་གྱི་
བདེན་པ་གཉིས་ཏེ་བཞི་ལ་བཟོད་པ་དང༌། །ཤེས་པའི་སྐད་ཅིག་མ་རྣམ་པ་བཞི་བཞི་
ཡིས། །བཤད་པའི་ཕྱིར། ༼ཀ༽ལམ་ཤེས་ཉིད་ལ་སྟེ་ཉིད་ཀྱི་སྐབས་སུ་ཐེག་ཆེན་གྱི་
མཐོང་བའི་ལམ། །ཕན་ཡོན་བཅས་པ་འདི་བཤད་དོ། །འམ་བཤད་དེ། ༼ག༽སྐངས་
འདིའི་མཐོང་ལམ་གྱི་མདོ་ཐམས་ཅད་འདི་ལ་སྦྱོར་དགོས་ཀྱང་ཉི་སྣང་ལྟར་གསེར་ཕྲེང་དུ་

འགྲེལ་མཆན་སྐབས་གཉིས་པ། 471 ལམ་ཤེས།
འདི་ལ་ཟུར་བ་མ་སྦྱར་ལ། རྒྱན་སྣང་དུ་དེ་ནས་ལྷ་རྣམས་ཀྱི། ནས། རབ་འབྱོར་གྱི་ལེའུ་
ལས་བཙལ་བར་བྱའོ། །ཞེས་པ་འདི་ལ་ཟུར་དུ་སྦྱར་བ་ལྟར། བུ་ཉ་རེད་མདའ་བ་རྣམ་
བཤད་རྣམས་སུ་ཉི་ཁྲིའི་དེ་ཡང་ཟུར་དུ་སྦྱར་ལ། རྒྱན་སྣང་ལས། དེ་བཞིན་གཤེགས་པའི་
བྱིན་གྱིས་བརླབས་པ་ཉིད་ཀྱིས་ཞར་ལ་འོང་བའི་ཚིག་གི་དོན། ཞེས་གསུངས་པས། དེའི་
འོག་གི་རབ་འབྱོར་གྱིས་ཤེར་ཕྱིན་སྟོན་པ་སངས་རྒྱས་ཀྱི་བྱིན་རླབས་སུ་གསུངས་པ་རྣམས་
ཀྱང་འདིའི་ཁུངས་སུ་བསྡུས་ན། ཉི་སྣང་གི་མཚམས་དང་ཡང་འགྲིག་སྙམ། མཐོང་ལམ་
སྐྱེ་བའི་ལུས་རྟེན་ནི། རྗེ་ཡབ་སྲས་གསུམ་གའི་གཞུང་དུ། ངན་སོང་གསུམ་སྒྲ་མི་སྙན་ཁམས་
གོང་མའི་རྟེན་ལ་མི་སྐྱེ་བར་གསུངས་པ་ལྟར། སེ་ར་སྟོད་སྨད་དང་བསོད་གྲགས་པ་ཡང་
འདོད་ལ། སྒོ་མང་ཡིག་ཆ་གསར་རྙིང་གཉིས་ཀས། ལྷའི་བུ་བློ་གྲོས་རབ་གནོན་གྱིས་ཞུས་
པའི་མདོ་ལས། འདོད་པ་དང་གཟུགས་ཀྱི་ལྷའི་བུ་བྱེ་བ་ཕྲག་ཁྲིག་ཆོས་རྣམས་ལ་ཆོས་ཀྱི་
མིག་རྡུལ་མེད་ཅིང་དྲི་མ་དང་བྲལ་བ་རྣམ་པར་དག་པ་ཐོབ་བོ། །ཞེས་པ་དང༌། བསྡུ་བ་
ལས། དེ་དག་ནི་སྐྱེ་བར་འགྱུར་དཀའ་བ་ཡིན་པས། ཞེས་གསུངས་པས། མཛོད་ཀྱི་དོན་
སྐྱེ་སླ་བ་ལ་དགོངས་པར་གསུངས་སོ། །རྗེ་བཙུན་པ་སོགས་ཀྱིས་མདོ་དོན་སེམས་བསྐྱེད་
ཐོབ་པ་ལ་བྱས་སོ། །སེམས་རྟེན་ནི། ཐེག་ཆེན་མཐོང་ལམ་རྗེ་བཙུན་པས་བསམ་གཏན་
གྱི་དངོས་གཞི་དང་། བསྟན་དར་བ་དང་བསོད་གྲགས་པས་བསམ་གཏན་བཞི་བ་དང་། སྒོ་
མང་ཡིག་ཆར་བསམ་གཏན་ས་དྲུག་གང་རུང་ལ་བརྟེན་དགོས་པར་གསུངས་པ་རྣམས། དངོས་
བསྟན་བཟོད་ཤེས་སྐད་ཅིག་བཅུ་དྲུག་ལ་དགོངས་ཀྱི། སྤྱིར་སྲིད་རྩེ་སོགས་ཡོད་པར། ཆོས་
འབྱུང་བས་གསུངས་ལྟར་ལེགས། རྟོགས་སྣང་དུ། བྱང་སེམས་ཐབས་མཁས་པས་བཅུ་
དྲུག་ས་དགུ་ལ་བརྟེན་པར་གསུངས་པ། ཉི་ཟེར་ལྟར་ཡིན་ལ། དེ་རྣམ་བཤད་དུ་བཀག་གོ།
མཐོང་ལམ་གྱི་གྲངས་དང་སྤང་བྱ་སྤོང་ཚུལ་སྔར་བཤད་ཟིན་ལ། སྐད་ཅིག་དུ་སྐྱེ་དཔྱད་
པ་ལ། དང་པོ་ཆོས་སྲུང་སྡེ་བ་ནི། བདེན་བཞིའི་ཆོས་ཉིད་གཅིག་ཆར་མངོན་སུམ་དུ་རྟོགས་

འགྲེལ་མཆན་སྐབས་གཉིས་པ། 472 ལམ་ཤེས།
ཚེ༑ སྡུག་བསྔལ་ཤེས། ཀུན་འབྱུང་སྤང༌། འགོག་པ་མངོན་དུ་བྱས། ལམ་སྒོམ་པ་
རྣམས་དུས་གཅིག་པས། བྱ་བ་བྱས་པའི་མངོན་རྟོགས་སྐད་ཅིག་མ་གཅིག་ཡིན་ལ། ལོག་
རྟོག་རིམ་ཅན་དུ་སེལ་བའི་ངེས་ཤེས་བཅུ་དྲུག་འདྲེན་པའི་མངོན་རྟོགས་བཅུ་དྲུག་མཉམ་བཞག་
ཐུན་གཅིག་ལ་རིམ་གྱིས་སྐྱེ་བས། དེ་ལ་བཟོད་ཤེས་སྐད་ཅིག་མ་བཅུ་དྲུག་ཟེར་རམ་སྙམ་
སྟེ༑ རྒྱན་སྣང་ལས། སོ་སོར་རྟོགས་པའི་མངོན་པར་རྟོགས་པའི་ལམ་སྐད་ཅིག་མ་བཅུ་
དྲུག་ཁོ་ནས་མངོན་པར་ཤེས་པར་བྱེད་པས། དེས་ན་ཞུགས་པ་ལ་སོགས་པའི་རྣམ་པར་བཞག་
པ་ལེགས་པར་གནས་པ་ཡིན་ནོ། །ཞེས་པའི་དོན་ཉི་ཟེར་ལས། སོ་སོར་རྟོགས་པའི་མངོན་
པར་རྟོགས་པའི་དོན་ནི། བདེན་པ་ལ་ལོག་རྟོག་སེལ་ནུས་ཀྱི་བདེན་པའི་ཆོས་ཉིད་རྟོགས་
པའི་ཡེ་ཤེས་ཡིན་ལ། དེ་ཡང་བདེན་པའི་ཆོས་ཉིད་མཐོང་བ་ཙམ་གྱིས་ལོག་རྟོག་སེལ་མི་
ནུས་ཀྱི། གང་གི་ཚེ་སྒྲོ་འདོགས་དང་འགལ་བའི་རྗེས་ཐོབ་ཀྱི་ངེས་པ་སྐྱེད་པའི་ནུས་པ་ཐོབ་
པ་དེའི་ཚེ་སྤང་བྱའི་སྒྲོ་འདོགས་སེལ་བ་དང༌། བདེན་པ་དེ་དང་དེ་ལེགས་པར་རྟོགས་སོ་
ཞེས་བྱ་བའི་ཐ་སྙད་ཐོབ་ལ། ནུས་པ་དེ་དག་ཀྱང་མཉམ་བཞག་ཐུན་གཅིག་ལ་རིམ་གྱིས་
ཐོབ་པས། མངོན་པར་རྟོགས་པ་བཅུ་དྲུག་ཏུ་བཞག་གོ །ཞེས་གསུངས་པས། རྗེ་བཙུན་པ་
དང་བསོད་གྲགས་པས་འབྲས་བུའི་མངོན་རྟོགས་བཟོད་ཤེས་སྐད་ཅིག་མ་བཅུ་དྲུག་གཅིག་
ཆར་སྐྱེ་ཟེར་བ་མི་འཐད་དེ། དེ་ལྟར་ན་བཟོད་ཤེས་བཅུ་དྲུག་ལན་གཉིས་སྐྱེ་བར་འགལ་
ཏེ༑ སོ་སོར་རྟོགས་པའི་དེ་བཅུ་དྲུག་རིམ་གྱིས་སྐྱེ་བའི་ཕྱིར་རོ། །དེས་ན་མཛོད་སྡོམ་ལས།
ཆོས་བཟོད་གྱིས་ཀྱང་ཀུན་འབྱུང་སྤོང་འགོག་ཐོབ། །ཅེས་པ་ལྟར་སྡུག་བསྔལ་ཆོས་བཟོད་
ཀྱི་ཚེ་བདག་མེད་དུ་མཐོང་བས་དེ་བཞི་ཤེས་སྤང་མངོན་སྒོམ་བཞི་བྱེད་པས་བྱ་བའི་མངོན་
རྟོགས་སྐད་ཅིག་མ་གཅིག་དང༌། མགོན་མེད་ཟས་སྦྱིན་གྱི་མདོ་ལས། ཁྱིམ་བདག་བདེན་
པ་མངོན་པར་རྟོགས་པ་གཅིག་པ་ནི་མེད་པ་ཉིད་དེ། འོན་ཀྱང་མཐར་གྱིས་མངོན་པར་རྟོགས་
སོ༑ ༑ཞེས་པ་ལྟར། བདེན་བཞིའི་རྣམ་པ་རིམ་གྱིས་རྟོགས་པས་སོ་སོར་རྟོགས་པས་མངོན་

འགྲེལ་མཆན་སྐབས་གཉིས་པ། 473 ལམ་ཤེས།
རྟོགས་བཅུ་དྲུག་པའི་བར་རིམ་གྱིས་སྐྱེ་བར་འདོད་དེ། རང་འགྲེལ་ལས། འོན་ཏེ་ཐམས་
ཅད་བདག་མེད་པའི་རྣམ་པར་མཐོང་ཞེས་ཟེར་ན་ནི། ཞེས་དང༌། འོན་ཏེ་སྡུག་བསྔལ་
ཁོ་ན་ཡོངས་སུ་ཤེས་ན་ནི། ཞེས་དང༌། རྒྱན་སྣང་གི་ལུང་དེའི་ཕྱིར། མཛོད་འགྲེལ་རྣམས་
སུ་ལུགས་དང་པོ་གཉིས་ཀ་ལྷན་ཅིག་བཀག་གོ །ལུགས་གཉིས་པ་མིང་སྟོན་པ་དང་ས་སྟོན་
པ་སོགས། འབྲས་བུའི་མངོན་རྟོགས་སུ་མ་ཟད་སོ་སོར་རྟོགས་པའི་མངོན་རྟོགས་ཀྱང་སྐད་
ཅིག་མ་གཅིག་ཡིན་ཏེ། རྣམ་འགྲེལ་ལས། དོན་གྱི་རང་གི་ངོ་བོ་གཅིག །ཅེས་སོགས་
ལྟར། བདེན་བཞིའི་ཆོས་ཉིད་མངོན་སུམ་དུ་རྟོགས་ཚེ་དེའི་རྣམ་པ་ཐམས་ཅད་མངོན་སུམ་
དུ་རྟོགས་པས་ལོག་རྟོག་ཐམས་ཅད་གཅིག་ཆར་སེལ་བའི་ཕྱིར་ཟེར་ཏེ། རྟོག་གེ་འབར་བ་
ལས། མིང་སྟོན་པ་རྣམ་ཀྱི། ནས། སྡུག་བསྔལ་མཐོང་བས་བདེན་པ་བཞི་ཆར་མཐོང་
བར་འགྱུར་རོ། །ཞེས་དང༌། སྡེ་བ་ཐ་དད་ཀླགས་པའི་འཁོར་ལོ་ལས། ས་སྟོན་སྡེ་བའི།
ནས། བདེན་པ་གཅིག་ཆར་མཐོང་ངོ༌། །ཞེས་དང༌། རྒྱན་སྣང་ལས། ཤེས་པ་ཟག་པ་
མེད་པ་ཆོས་ཐམས་ཅད་ཀྱི་ཡུལ་ཅན་སྐྱེ་བར་འགྱུར་རོ། །དེ་བས་ན་སོ་སོར་རྟོགས་པའི་མངོན་
པར་རྟོགས་པ་ལས་མཐོང་བའི་ལམ་གྱི་མངོན་པར་རྟོགས་པ་ནི་སྐད་ཅིག་མ་གཅིག་ཡིན་ནོ་
ཞེས་ཟེར་རོ། །ཞེས་གསུངས་པའི་ཕྱིར། འགྲེལ་ཆེན་དུ་ལུགས་དང་པོ་ལ་དགག་ཚུལ་ཟུར་
དུ་མ་མཛད་ལ། ལུགས་གསུམ་པའི་སྐབས་སུ། དེ་ཉིད་ལས། རིགས་པའི་སྟོབས་ཀྱིས་
མཐོང་བའི་ལམ་གྱི་མངོན་པར་རྟོགས་པ་སྐད་ཅིག་མ་གཅིག་ཡིན་ཡང༌། ཞེས་བཅུ་དྲུག་
མཉམ་བཞག་ཐུན་གཅིག་ལ་སྐྱེ་བས་སྐད་ཅིག་མ་གཅིག་དང་། རྣམ་འགྲེལ་ལས། གཟུགས་
ཆོས་མཐུན་པ་མཐོང་བ་ལས། །ཞེས་སོགས་ལྟར། སོ་སྐྱེ་མངོན་སུམ་གཅིག་གིས་ས་ཕྱོགས་
ནི་དམིགས་སོ་དེར་བུམ་པ་ནི་མ་དམིགས་སོ་སྙམ་པའི་ངེས་ཤེས་རིམ་ཅན་དུ་འདྲེན་པ་བཞིན་
དུ་ངེས་ཤེས་བཅུ་དྲུག་རིམ་ཀྱིས་འདྲེན་པའི་ལྡོག་ཆ་ནས་བཅུ་དྲུག་ཏུ་བཤད་པ་སྔོ་འཛིན་དབང་
མངོན་གྱིས་སྔོན་པོ་དང་དེ་མི་རྟག་པ་གཉིས་ཀ་མཐོང་ཡང་སྔོན་པོ་ལ་ངེས་པ་འདྲེན་གྱི་དེ་

འགྲེལ་མཆན་སྐབས་གཉིས་པ། 474 ལམ་ཤེས།
མི་རྟག་པ་ལ་ངེས་པ་མི་འདྲེན་པ་དང་འདྲའོ། །དེ་ལྟར་ན་སྐྱེ་འཕགས་གཉིས་ལ་ཁྱད་པར་
ཅི་ཡོད་ཅེ་ན། དེ་གཉིས་ལ་ལོག་འཛིན་གྱི་ས་བོན་སྤོང་ནུས་མི་ནུས་ཀྱི་ཁྱད་ཀྱང་ཡོད་ལ།
བློ་གྲོས་ཆེན་པོ་མཐོང་ཉིད་ལས། །ཞེས་སོགས་ལྟར་རྣལ་འབྱོར་མངོན་སུམ་ལ་སྣང་ལ་མ་
ངེས་པ་མེད་ལ། སོ་སྐྱེ་ལ་ཡོད་པས་མི་འདྲ་ཞེས་པ། རྒྱན་སྣང་ལས། མངོན་པར་རྟོགས་
པ་སྐད་ཅིག་མ་བཅུ་དྲུག་ཉིད་དུ་བཤད་པ་ཡིན་ནོ། །ཞེས་པ་ནས། ཤིན་ཏུ་སྤྲོས་པས་ཆོག་
གོ ༑ཞེས་པའི་དོན་ཡིན་པས། དེས་ཤེས་སྤང་མངོན་སྒོམ་དུས་གཅིག་པ་དང༌། སྐད་
ཅིག་བཅུ་དྲུག་རིམ་ཅན་ཁོ་ནར་སྐྱེ་བ་བཀག་པའི་ཕྱིར་རོ། །གསེར་ཕྲེང་དུ་རྒྱན་སྣང་གི་ལུགས་
གསུམ་པའི་སྐབས་ཀྱི་དོན་འགྲེལ་ཚུལ་དང༌། རྟོགས་སྣང་ལས། ལུགས་དང་པོའི་གཞུང་
བཙུག་པར་མཛོད། ཅེས་པ་རྣམས་རེད་མདའ་བའི་བཤད་ཚུལ་ཡིན་པ། ཉི་ཟེར་ལས་སྒྲོ་
འདོགས་དུ་མ་ཡོད་པས་དེ་དག་སེལ་བར་བྱེད་པའི་ནུས་པ་ཡང་མཉམ་བཞག་ཏུ་རིམ་གྱིས་
ཐོབ་པ་ཡིན་ཏེ། ནས། སྐད་ཅིག་བཅུ་དྲུག་རིམ་ཅན་དུ་སྐྱེ་བ་དང༌། དེ་ཉིད་ཀྱི་ཕྱིར་ཞུགས་
གནས་ཀྱི་རྣམ་བཞག་ཀྱང་འཐད་པ་ཡིན་ནོ། །ཞེས་པས་སློབ་དཔོན་འདི་ཉིད་ཀྱི་བཞེད་པ་
འགྲེལ་ཆེན་དུ་བཀོད་པ་ཞེས་གསུངས་པས་ཤེས་པའི་ཕྱིར་དང་། བུ་ཉ་གཡག་གཞོན་སོགས་
ལྟར་བཟོད་ཤེས་བཅུ་དྲུག་རིམ་ཅན་ཁོ་ནར་སྐྱེ་བ་ཡང་གསུངས་པའི་ཕྱིར་ཏེ། གསེར་ཕྲེང་
ལས། མཉམ་བཞག་ལ་བཟོད་ཤེས་བཅུ་དྲུག་རིམ་ཅན་སྐྱེ་ཡང༌། ཞེས་གསུངས་པའི་ཕྱིར།
བཤད་ཚུལ་དེ་དག་རང་ལུགས་མིན་པར་རྣམ་བཤད་ཀྱི་ཕྱོགས་སྔ་ཡིན་ཏེ། རྣམ་བཤད་
ལས། འདི་སློབ་དཔོན་གྱི་བཞེད་པ་མ་ཡིན་ཞིང་རིགས་པས་མི་འཐད་དེ། ཞེས་སོགས་
ཀྱིས་འབྲས་བུའི་མངོན་རྟོགས་དགག་ལ། འདི་ལ་ཁ་ཅིག་ཆ་ཐམས་ཅད་བཟུང་བ་ཡིན་ཡང་
སྒྲོ་འདོགས་སེལ་བའི་ནུས་པ་ལ་བལྟོས་ནས་སྐད་ཅིག་མ་བཅུ་དྲུག་པོ་ཐམས་ཅད་སྔ་ཕྱི་རིམ་
ཅན་ཁོ་ནར་སྐྱེ་ཞིང་དེ་ཡང་མཉམ་བཞག་ཐུན་གཅིག་གིས་ནུས་པ་རིམ་ཅན་དུ་ཐོབ་པ་ཡིན་
ནོ་ཞེས་ཟེར་བ་ནི་རིགས་པས་མི་འཐད་དེ། དེ་ནི་རྗེས་ཐོབ་ཏུ་ངེས་ཤེས་མི་འདྲ་བ་བཅུ་དྲུག་

འགྲེལ་མཆན་སྐབས་གཉིས་པ། 475 ལམ་ཤེས།
རིམ་ཅན་དུ་སྐྱེ་བའི་དོན་ཡིན་གྱི། ངེས་ཤེས་འདྲེན་པའི་ཚད་མ་རིམ་ཅན་ཁོ་ནར་འབྱུང་
བའི་དོན་མ་ཡིན་ནོ། །ཞེས་པས་བཀག་ནས། དེས་ན་སྡུག་བསྔལ་ཆོས་བཟོད་བར་ཆད་
མེད་ལམ་དེ་ཉིད་བཟོད་པ་བརྒྱད་ཀྱི་ངོ་བོར་སྐྱེ་ཞིང་བདེན་པ་བཞིའི་ཆོས་ཉིད་ལ་ཚད་མར་
སོང་བའི་སྒོ་ནས་བདེན་པ་བཞི་གའི་མཐོང་སྤང་གི་ས་བོན་སྤོང་བཞིན་པའི་བར་ཆད་མེད་
ལམ་ཡིན་ནོ། །ཞེས་རྗེས་བཟོད་སྒྲིབ་པའི་གཉེན་པོར་མི་འདོད་པ་བཀག་པའི་ཕྱིར། དཔལ་
ལྡན་པས་སྒོ་བློའི་ཡིག་ཆར་རྣམ་བཤད་ལྟར་འགྲེལ་ཆེན་དུ་བཀོད་པའི་ལུགས་གསུམ་ཞེས་
པ་དཔྱད་དེ། གསེར་ཕྲེང་རྟོགས་སྣང་གཉིས་སུ་ལུགས་དང་པོ་གཉིས་ཙམ་བཀོད་ནས་དང་
པོ་རང་ལུགས་སུ་བྱས་པ་རྒྱན་སྣང་དང་མཐུན་ཞེས་ལོག་བཤད་ཀྱི་འཁྲུལ་གཞི་ནི། གསེར་
ཕྲེང་ལས། ཕྱི་མའི་བཞེད་པ་སྔར་བཤད་པའི་སློབ་དཔོན་གྱི་དགོངས་པ་དང་གཅིག་ཏུ་བྱས་
ནས་ཁས་བླང་ན་རེ་ཞིག་ལ་བསྐྱང་བདེའོ། །ཞེས་པ་བུ་ཉ་སོགས་ཀྱིས་སློབ་དཔོན་གྱི་དགོངས་
པ་བསྡུ་བ་སོགས་ལྟར་བཤད་པ་དེ་གདུལ་བྱའི་ངོར་ཡིན་པས་དགོངས་པ་དངོས་མ་རྙེད་པར་
དུ་རེ་ཞིག་བསྐྱང་བདེ་ཞེས་པ་ཡིན་པས། གནོད་བྱེད་སྒྲུབ་བྱེད་དུ་བྱས་པའི་ཕྱིར། རྒྱན་
སྣང་གི་དགོངས་པ་དངོས་རྣམ་བཤད་ཀྱི་དེ་ཡིན་པས་རེ་ཞིག་སྨྲོས་པའི་ཕྱིར། གཞན་དུ་ན་
རྒྱན་སྣང་གི་དེ་དང་རིགས་པ་དྲུག་ཅུ་བ་མི་མཐུན་པར་ཐལ་བ་དང༌། སློབ་དཔོན་རང་ལུགས་
རྒྱན་སྣང་དུ་མ་གསུངས་པར་ཐལ་ལོ། །ཐུབ་དགོངས་ལེའུ་གཉིས་པར་བཟོད་ཤེས་བཅུ་དྲུག་
གི་དང་པོ་མཐོང་ལམ་དང་ལྷག་མ་སྒོམ་ལམ་དུ་འཇོག་ཚུལ་སོགས་མཛོད་ལྟར་བྱས་ནས།
ལེའུ་གསུམ་པར་སྤང་བྱའི་གྲངས་ཀུན་བཏུས་དང་སྤོང་གཉེན་གཉིས་དང་སྤོང་ཚུལ་མཛོད་
ལྟར་གསུང་པ་དང་། འཇུག་པའི་འགྲེལ་བཤད་ལས་རང་ལུགས་ཀུན་བཏུས་ལྟར་བྱས་པ་
སོགས་གསེར་ཕྲེང་དུ་གསལ་ལོ། །རྒྱན་སྣང་གི་ལུགས་གསུམ་པའི་སྐབས་རིགས་པ་དྲུག་
ཅུ་བ་ལྟར་ཆོས་ཉིད་མངོན་སུམ་དུ་རྟོགས་ཚེ་བདེན་བཞིའི་ཆོས་ཉིད་ལ་མི་སྐྲག་པས་ཆོས་བཟོད་
བཞི་དང་། བློས་དེ་དག་དང་དེ་དག་གི་ཆོས་ཉིད་ལ་མི་སྐྲག་པས་རྗེས་བཟོད་བཞི་སྟེ་བརྒྱད་

འགྲེལ་མཆན་སྐབས་གཉིས་པ། 476 ལམ་ཤེས།
ལྡོག་ཆས་ཕྱེ་ལ། དེ་ལ་བརྟེན་ནས་མཐོང་སྤང་ལས་གྲོལ་བ་ན་བདེན་བཞིའི་ཆོས་ཉིད་རྟོགས་
པའི་ཆོས་ཤེས་བཞི་དང༌། དེ་བཞིའི་ཆོས་ཉིད་རྟོགས་པའི་རྗེས་ཤེས་བཞི་ངོ་བོ་གཅིག་ཏུ་སྐྱེ་
བས་ཞུགས་གནས་ཀྱི་མིང་ཅན་ཀྱང་འཐད་པར་གསུངས་སོ། །གཉིས་པ་འགྲེལ་བ་ནི། ཞེས་
བྱ་བ་གསུངས་ཏེ། སྐབས་གང་དུ་ན་ལམ་ཤེས་པ་ཉིད་ཀྱི་སྐབས་སུ། རྟེན་བྱང་ཆུབ་
སེམས་དཔས་ལམ་གང་ན། ཆོས་ཤེས་པའི་བཟོད་པ་དང༌། ཆོས་ཤེས་པ་དང་། རྗེས་
སུ་ཤེས་པའི་བཟོད་པ་དང་། རྗེས་སུ་ཤེས་པ་ཞེས་བྱ་བ། བཟོད་པའི་སྐད་ཅིག་མ་
གཉིས་དང༌། ཤེས་པའི་སྐད་ཅིག་མ་གཉིས་ཏེ། བཞི་བོ་སོ་སོར་ཏེ་རེ་རེ་ལ། སྡུག་
བསྔལ་ལ་སོགས་པའི་བདེན་པ་བཞིའི་ཆོས་ཉིད་དང་ཡུལ་ཡུལ་ཅན་དུ་འབྲེལ་བ་དག་དང་
ལྡན་པ་ཕྱིར་མི་ལྡོག་པ་སོགས་ཚེ་འདིའི་ཡོན་ཏན་དང༌། སྐྱེ་བ་དྲན་པ་སོགས་ཚེ་གཞན་
པའི་ཡོན་ཏན་དག་དང་ལྡན་པ་སྟོང་ཉིད་མངོན་སུམ་དུ་གསར་དུ་བསྒོམ་པར་བྱ་བ་ནི་
མཐོང་བའི་ལམ་ཕན་ཡོན་ཆེན་པོ་ཞེས་བརྗོད་དོ། །མདོ་ནི། བརྒྱད་སྟོང་བར། དེ་
ནས་ལྷ་རྣམས་ཀྱི་དབང་བོ། ནས། བྱིན་གྱི་རླབས་སུ་རིག་པར་བྱའོ། །ཞེས་པའི་ཤེར་
ཕྱིན་ཞེས་པས་མཐོང་ལམ་གྱི་ངོ་བོ་དང་། རབ་འབྱོར་གྱི་ལེའུ་ལས་ཞེས་པས་རབ་འབྱོར་
གྱིས་བསྟན་པ་དང་དེ་སངས་རྒྱས་ཀྱི་མཐུས་ཡིན་པ་ཞར་ལ་བསྟན་ཏོ། །
རྣམ་པ་སྒོམ་ཚུལ་རྒྱས་པར་བཤད་པ།
གཉིས་པ་ལ་གསུམ། དང་པོ་མཚམས་སྦྱར་བ་ནི། བཅུ་དྲུག་པོ་དེ་དག་གི་རྣམ་
པ་ཇི་ལྟ་བུར་བསྒོམ་པར་བྱ་ཞེ་ན། གཉིས་པ་རྩ་བ་ནི། ཡུལ་དེ་བཞིན་ཉིད་དང་ཡུལ་
ཅན་སངས་རྒྱས་ཀྱི་ཡེ་ཤེས་དག །ཕན་ཚུན་བརྟེན་པ་དང་རྟེན་དུ་མེད་ཕྱིར་ཞེས་པས་
རྒྱུ་མཚན་དང༌། དེ་དག་དོན་དམ་པར་རྣམ་གྲངས་ཀྱིས་གནས་པར་ཁས་མི་ལེན་པ་རྟོགས་
པའི་སྡུག་བསྔལ་ཆོས་བཟོད་དང༌། །མདོ་ནི། བརྒྱ་བྱིན་གྱིས་སྨྲས་པ་བཙུན་པ་རབ་འབྱོར་

འགྲེལ་མཆན་སྐབས་གཉིས་པ། 477 ལམ་ཤེས།
ཆོས་ཐམས་ཅད། ནས། རྣམ་མཁྱེན་ཉིད་ཀྱི་ཆོས་ཉིད་ལས་གུད་ན་ཤེར་ཕྱིན་མེད་དོ། །ཞེས་
པའོ། །སྡུག་བདེན་གྱི་ཆོས་ཉིད་ཆེན་པོ་རྟོགས་པ་ཆོས་ཤེས་དང་། མདོ་ནི། དེ་ནས་ལྷའི་
དབང་བོ། ནས། རྒྱ་ཆེ་བ་སྟེ་འདི་ལྟར་ཤེར་ཕྱིན་པའོ། །ཞེས་པའོ། །སྡུག་བདེན་གྱི་
གཟུགས་སོགས་འཇལ་བྱེད་ཀྱི་ཚད་མ་ཡུལ་ཅན་བདེན་པར་མེད་པ་དང་བཅས་པར་རྟོགས་
པའི་རྗེས་བཟོད་དང༌། །མདོ་ནི། ཀཽ་ཤི་ཀ་གཟུགས་ཚད་མ་མེད་པའི། ནས། ཚད་མ་
མེད་པ་སྟེ་འདི་ལྟར་ཤེར་ཕྱིན་པའོ། །ཞེས་པའོ། །ད་ལྟའི་མདོར་ཚད་མེད་ཅེས་པ་མ་དག་
གོ ༑དོན་དམ་པར་གཟུགས་ཅན་རྣམས་གོ་ས་གནོན་པའི་ཚད་མེད་པར་རྟོགས་པའི་རྗེས་
ཤེས་དང༌། མདོ་ནི། ཀཽ་ཤི་ཀ་གཟུགས་ཚད་མེད་པའི་ཕྱིར། ནས། རྣམ་མཁྱེན་གྱི་བར་
ཡང་བརྗོད་པར་བྱའོ། །ཞེས་པའོ། །འདི་ལེ་བརྒྱད་མར་ཡོད་ལ་ལེ་མང་ན་མེད། གཟུགས་
དོན་དམ་པར་མཐའ་མེད་དུ་རྟོགས་པ་ཀུན་འབྱུང་ཆོས་བཟོད་དང༌། །མདོ་ནི། ཀཽ་ཤི་
ཀ་གཟུགས་མཐའ་ཡས་པའི་ཕྱིར། ནས། ཤེར་ཕྱིན་འདི་མཐའ་ཡས་སོ། །ཞེས་པའི་བར་
གྱི་ཀུན་འབྱུང་གི་ཁྱད་ཆོས་བཞི་ལ་བདེན་ཞེན་བཀག་ནས། ཀཽ་ཤི་ཀ་གཞན་ཡང་སེམས་
ཅན། ནས། ཤེར་ཕྱིན་མཐའ་ཡས་པར་རིགས་པར་བྱའོ། །ཞེས་པ་ཆོས་བཟོད་ཀྱི་མདོ་
དངོས་སོ། །ཆོས་ཤེས་དེར་གནས་པའི་བྱང་སེམས་ཀྱི་གཟུགས་ལ་སོགས་པ་ལ། །སངས་
རྒྱས་ཉིད་དུ་ངེས་འཛིན་དུ་རུང་བའི་ཡོན་ཏན་ཅན་གྱི་ཆོས་ཤེས་དང༌། །མདོ་ནི། དེ་
ནས་དབང་བོ་དང་བཅས་པའི། ནས། ལུང་བསྟན་ཏོ། །ཞེས་པའོ། །ཀུན་འབྱུང་གི་ཆོས་
རྣམས་དོན་དམ་པར་བླང་མེད་དོར་བ་མེད་པ་སོགས་སུ་བསྒོམ་པའི་རྗེས་བཟོད་དང༌། །མདོ་
ནི༑ དེ་ནས་ལྷའི་བུ་དེ་དག ནས། ངོ་བོ་ཉིད་མེད་དོ། །ཞེས་པའོ། །ཞི་མཐའ་འགོག་ཕྱིར་
བྱམས་པ་ལ་སོགས་པའི་ཚད་མེད་པ་སྒོམ་པའི་ཕན་ཡོན་ཅན་གྱི་རྗེས་ཤེས་དང་། མདོ་
ནི༑ ཀཽ་ཤི་ཀ་རིགས་ཀྱི་བུ། ནས། སེམས་དང་ཡང་མ་བྲལ་བར་བྱའོ། །ཞེས་པའོ། །སྟོང་
ཉིད་བཅུ་དྲུག་བསྒོམ་པའི་འགོག་པ་ཆོས་བཟོད་དང༌། །མདོ་ནི། ཀཽ་ཤི་ཀ་གཞན་ཡང་

འགྲེལ་མཆན་སྐབས་གཉིས་པ། 478 ལམ་ཤེས།
རིགས་ཀྱི་བུ། ནས། བསྐྱང་བ་དང་བསྐྱབ་པར་བྱའོ། །ཞེས་པའོ། །དགེ་རྩའི་འབྲས་བུ་
སངས་རྒྱས་ཉིད་ནི་ཐོབ་པའི་ཕན་ཡོན་ཅན་གྱི་ཆོས་ཤེས་དང་། མདོ་ནི། དེ་ནས་ལྷའི་
དབང་བོ། ནས། ངོ་མཚར་ཆེའོ། །ཞེས་པའོ། །རྣམ་པར་བྱང་བའི་རིགས་ཀུན་ཡོངས་
སུ་བསྡུས་པའི་རྗེས་བཟོད་དང༌། མདོ་ནི། དེ་ནས་ལྷའི་དབང་བོ། །ནས། ལེག་ས་པ་
དག་གོ །ཞེས་པའོ། །ཉམ་ང་བ་དང་ནད་ཀུན་སེལ་བའི་རྗེས་ཤེས་ཏེ། མདོ་ནི། ཀཽ་ཤི་
ཀ་གཞན་ཡང་། ནས། རྣམ་པར་འཕེལ་བར་མི་འགྱུར་རོ། །ཞེས་པའོ། །མྱ་ངན་ལས་
འདས་པ་སོགས་ལ་བདེན་པར་འཛིན་པ་ཞི་བའི་ལམ་ཆོས་བཟོད་ཉིད་དང༌། མདོ་ནི། དེ་
ཅིའི་ཕྱིར་ཞེ་ན། ནས། འཕེལ་བར་བྱེད་པ་མ་ཡིན་ནོ། །ཞེས་པའོ། །འདི་ཕྱིའི་གནོད་པ་
ཀུན་ལས་སངས་རྒྱས་རྣམས་ཀྱིས་སྲུང་བ་ལ་སོགས་པ་བྱེད་པའི་ཆོས་ཤེས་དང་། མདོ་
ནི༑ ཀཽ་ཤི་ཀ་སྟོང་གསུམ་གྱི། ནས། འགྲིབ་པར་མི་འགྱུར་རོ། །ཞེས་པའོ། །སྲོག་མི་
གཅོད་པ་ལ་སོགས་པ། རྣམ་པ་ཀུན་མཁྱེན་པའི་རྒྱུའི་ཚུལ་ལ་ནི། བདག་ཉིད་གནས་
ཏེ་སེམས་ཅན་གཞན་དག །འགོད་པའི་རྗེས་བཟོད་དང༌། མདོ་ནི། དེའི་ཚིག་བླང་
བར་འོས་པ་དང༌། ནས། རྗེས་སུ་དགའ་བར་འགྱུར་རོ། །ཞེས་པའོ། །སྦྱིན་པ་ལ་སོགས་
པའི་དགེ་བ་རྫོགས་པའི་བྱང་ཆུབ་ཏུ་བསྔོ་བའི་རྗེས་ཤེས་ཏེ། མདོ་ནི། དེ་ཕར་ཕྱིན་དྲུག་
ལ༑ ནས། ཡོན་ཏན་འདི་དག་ཐོབ་པར་འགྱུར་རོ། །ཞེས་པའོ། །དེ་ལྟ་བུ་ནི་ལམ་ཤེས་
པ་ཉིད་ཀྱི་སྐད་ཅིག་མ་བཅུ་དྲུག་གོ །ཞེས་དོན་བསྡུས་སོ། །གསུམ་པ་འགྲེལ་བ་ལ་གཉིས།
རྒྱས་པར་བཤད་པ་དང༌། དོན་བསྡུ་བའོ། །དང་པོ་ལ་བཞི་ལས། དང་པོ་སྡུག་བདེན་གྱི་
རྣམ་པ་རྣམས་ནི། ཞེས་བྱ་བ་གསུངས་ཏེ། དོན་དམ་པའི་ཚུལ་ཉིད་ཀྱིས་ཏེ་དོན་དམ་
པར་མེད་པའི་སྡུག་བདེན་གྱི་དེ་བཞིན་ཉིད་དང༌། སངས་རྒྱས་ཏེ་དེ་མངོན་སུམ་དུ་རྟོགས་
པའི་ཡེ་ཤེས་དེ་དག་ལ་དོན་དམ་པར་རྟེན་དང་བརྟེན་པའི་དངོས་པོ་མེད་པས་དེའི་ཕྱིར།
ཡུལ་ཡུལ་ཅན་དེ་དག་དོན་དམ་པར་ཕན་ཚུན་རྣམ་གྲངས་ཀྱིས་གནས་པར་ཁས་མི་ལེན་

འགྲེལ་མཆན་སྐབས་གཉིས་པ། 479 ལམ་ཤེས།
པ་སྟེ་ཁས་བླང་བྱར་མེད་པ་དོན་རྣམ་དང༌། དེ་རྟོགས་པའི་སྡུག་བསྔལ་ཆོས་བཟོད་ཤེས་
རྣམ་ལ་འཇོག་པ་སོགས། འོག་མ་རྣམས་ཕལ་ཆེར་ལ་འདྲའོ། །མདོ་ནི། རྒྱན་སྣང་ལས།
ད་ནི་རྣམ་པར་བཤད་པས་མཐོང་བའི་ལམ་བསྟན་པར་བྱ་བའི་ཕྱིར། ཀཽ་ཤི་ཀ་གང་ཡང་
འདི་སྐད་དུ་ཞེས་བྱ་བ་ལ་སོགས་པ་སྨྲས་ཏེ། ཞེས་གསུངས་པས། དེ་ནས་གཞན་ན་ཡང་
ཤེར་ཕྱིན་མེད་དོ། །ཞེས་པ་ཡིན་གྱི། ཡོངས་འཛིན་རིན་པོ་ཆེས། ཆེན་པོའོ། །ཞེས་པ་
ཆོས་བཟོད་དང༌། མཐའ་ཡས་པ། རྗེས་ཤེས་ལ་སྦྱར་བ། རྩ་འགྲེལ་ཐམས་ཅད་དང་
འགལ་ཞིང༌། རྒྱན་སྣང་ལས། སྡུག་བསྔལ་ཆོས་ཤེས་པ་ལ་སོགས་པ་སྐད་ཅིག་མ་བཞིའི་
རྣམ་པ་བསྟན་པའི་ཕྱིར་བརྗོད་པ་ནི། འཕགས་པ་རབ་འབྱོར་འདི་ལྟ་སྟེ་ཞེས་པ་ལ་སོགས་
པའོ། །ཞེས་དེ་ཆོས་ཤེས་སོགས་བཞི་ལ་སྦྱར་བར་གསུངས་པའི་ཕྱིར། སྡུག་བདེན་གྱི་གཟུགས་
ལ་སོགས་པ་དོན་དམ་པར་སྐྱེ་གནས་འཇིག་གསུམ་དང་བྲལ་བའི་ཆོས་ཀྱི་དབྱིངས་ཀྱི་ངོ་
བོ་ཉིད་ཀྱིས། དེའི་སྟོང་ཉིད་ཆེན་པོ་ཉིད་དང༌། དེ་བཞིན་དུ་སྡུག་བདེན་དེ་དག་དོན་
དམ་པར་འཇལ་བྱེད་ཀྱི་ཚད་མ་མེད་པ་ཉིད་དང༌། སྔ་མ་བཞིན་དུ་ནམ་མཁའ་ལྟར་
ཚད་མེད་པའི་ཆོས་ཉིད་ཀྱི་ངོ་བོ་ཉིད་ཀྱིས། སྡུག་བདེན་དེ་དག་དོན་དམ་པར་ཚད་མེད་
པ་ཞེས་བྱ་བ་དེ་ལྟ་བུ་ནི། རིམ་བཞིན་སྡུག་བསྔལ་གྱི་བདེན་པའི་བཟོད་ཤེས་སྐད་ཅིག་
མ་བཞིའི་རྣམ་པ་དག་ཡིན་ནོ། །དེ་གསུམ་གྱི་མདོ་ནི། བརྒྱད་སྟོང་བར་བསྲེས་ནས་ཡོད་
པས། ཆེན་པོ་ཞེས་པ་དང༌། ཚད་མ་མེད་ཅེས་པ་དང༌། ཚད་མེད་ཅེས་པ་གསུམ་རིམ་
བཞིན་སྦྱར་རོ། །ཀུན་འབྱུང་གི་གཟུགས་ལ་སོགས་པ་ལ་བདེན་པའི་ངོ་བོ་ཉིད་མེད་པ་
ཉིད་ཀྱིས། དོན་དམ་པར་རྟག་པ་དང་ཆད་པའི་མཐའ་ཉིད་ལ་སོགས་པ་མེད་པ་དོན་
རྣམ་དང༌། མདོ་ནི། བརྒྱད་སྟོང་བར་གོང་དུ་མཐའ་ཡས་པའི་དོན་གསུངས་པ་རྣམས་
དང་། མཐའ་ཡས་པ་བྱེ་བྲག་ཏུ་བཤད་པ། རྒྱན་སྣང་ལས། མཐའ་ཡས་པའི་དོན་ཁོ་ན་
ཀུན་འབྱུང་གི་རྣམ་པ་བཞི་དགག་པའི་སྒོ་ནས་བསྟན་པ་ནི། ཀཽ་ཤི་ཀ་དམིགས་པ་མཐའ་

འགྲེལ་མཆན་སྐབས་གཉིས་པ། 480 ལམ་ཤེས།
ཡས་པའི་ཕྱིར། ཞེས་བྱ་བ་ལ་སོགས་པ་ཡིན། ཞེས་པ་ལྟར། དེ་ནས་རབ་ཏུ་རྣམ་པར་
བཞག་གོ།ཞེས་པའོ། །ཀུན་འབྱུང་ཆོས་ཤེས་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་
པ་ནི་དོན་དམ་པར་ཆོས་ཀྱི་དབྱིངས་ཀྱི་ངོ་བོ་ཉིད་ཀྱིས་ཀུན་འབྱུང་གི་གཟུགས་ལ་སོགས་
པའི་ཆོས་ཉིད་ལ་དེ་བཞིན་གཤེགས་པའི་ཆོས་ཉིད་དང་དབྱེར་མེད་དུ་ངེས་པར་འཛིན་
པའི་ཆོས་ཤེས་དང་། མདོ་ནི། བཅོམ་ལྡན་འདས། དང་བསླན་ནས། ལེགས་པར་འཛིན་
ཏོ༑ ༑ཞེས་པའོ། །དེ་བཞིན་དུ་ཡུམ་དེའི་རྒྱུན་དེ་ལ་གནས་པ་ནི། ཀུན་འབྱུང་གི་ཆོས་
ཐམས་ཅད་ལ་བླང་པ་དང་དོར་བ་མེད་པར་སྒོམ་པ་ལ་སོགས་པས་སྐྱེ་འགག་མེད་པར་
བསྒོམ་པའི་རྗེས་བཟོད་དང༌། མདོ་ནི། དེ་ནས་བཅོམ་ལྡན་འདས་ཀྱི། ནས། ལེའུ་ཞེས་
བྱ་བ་སྟེ་གཉིས་པའོ། །ཞེས་པའོ། །བདེན་པའི་ངོ་བོ་ཉིད་མེད་པར་མོས་པ་སྔོན་དུ་འགྲོ་
བ་སྟེ་དེས་ཟིན་པའི་ཚད་མེད་པ་བཞི་བསྒོམ་པར་བྱའོ། །ཞེས་པའི་ཕན་ཡོན་ཅན་གྱི་
རྗེས་ཤེས་ཏེ། མདོ་ནི། དེ་ནས་བཅོམ་ལྡན་འདས་ཀྱི་འཁོར། ནས། བྱེད་པར་མི་འགྱུར་
རོ༑ ༑ཞེས་པའོ། །ཞེས་བྱ་བ་དེ་ལྟ་བུ་ནི་ཀུན་འབྱུང་བའི་བདེན་པའི་བཟོད་ཤེས་སྐད་
ཅིག་མ་བཞིའི་རྣམ་པ་དག་ཡིན་ནོ། །གཟུགས་ལ་སོགས་པའི་ངོ་བོ་གཉུག་མ་སྟེ་དང་
པོ་ནས་བདེན་པའི་རང་བཞིན་ཁོ་ནས་སྟོང་བ་ཉིད་དོན་རྣམ་དང༌། མདོ་ནི། ལྷའི་བུ་
གཞན་ཡང་། ནས། མི་འབྱུང་མི་སྐྱེའོ། །ཞེས་པའོ། །ཆོས་ཀྱི་དབྱིངས་དང་མཉམ་
པའི་དགེ་བའི་རྩ་བ་རྣམས་ཀྱི་འབྲས་བུ་དེ་བཞིན་གཤེགས་པ་ཉིད་འཐོབ་པའི་ཕན་ཡོན་
ཅན་གྱི་ཆོས་ཤེས་དང་། མདོ་ནི། དེ་ནས་བཅོམ་ལྡན་འདས་ལ། ནས། སྦ་བར་བགྱིའོ།།
ཞེས་པའོ། །ཉ་ཊིཀ་ལས། ལྷས་བྱས་པ་འབྱུང་བ་ལས་གྱུར་བ་ནང་གི་གནོད་པ་ལས་བསྲུང་
བ་དང་སོགས་པས་སྐྱོབ་པ་དང་སྦ་བ་ཞེས་སམ། རང་དང་སེམས་ཅན་གཞན་དང་སེམས་
ཅན་མིན་པའི་རྐྱེན་ལས་བྱུང་བ་གསུམ་མམ། མཐོང་ཆོས་དང་སྐྱེས་ནས་མྱོང་འགྱུར་དང་
ལན་གྲངས་གཞན་ལ་མྱོང་འགྱུར་གསུམ་མམ། ལྷ་མི་དེ་གཉིས་ཀ་ལས་བྱུང་བའི་རྒུད་པ་

འགྲེལ་མཆན་སྐབས་གཉིས་པ། 481 ལམ་ཤེས།
ལས་ཞེས་པ་བཞི་འདྲེན་ནོ། །ཞེས་པ་ལྟར། རྒྱན་སྣང་དུ་བསྲུང་སྐྱོབ་སྦ་གསུམ་གྱི་དོན་
བཞི་གསུངས་སོ། །རྗེས་བཟོད་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པར་གཉེན་པོ་རྣམ་བྱང་
གི་རིགས་རྣམས་རྣམ་པ་ཐམས་ཅད་དུ་བསྡུས་པའི་ཡོན་ཏན་ཐམས་ཅན་གྱི་རྗེས་བཟོད་
དང་། མདོ་ནི། དེ་ནས་བཅོམ་ལྡན་འདས་ལ་ལྷ། ནས། བཟུང་བར་འགྱུར་རོ། །ཞེས་
པའོ། །རྗེས་ཤེས་དེ་ཉིད་ཀྱིས་ཕྱི་དང་ནང་གི་འཚེ་བ་རབ་ཏུ་ཞི་བའི་ཡོན་ཏན་དང་ལྡན་
པའི་རྗེས་ཤེས་ཏེ། མདོ་ནི། ཀོ་ཤི་ཀ་གཞན་ཡང་། ནས། དེ་ལྟར་མཐུ་ཆེའོ། །ཞེས་པའོ།།
ཞེས་བྱ་བ་དེ་ལྟ་བུ་ནི་འགོག་པའི་བདེན་པའི་བཟོད་ཤེས་ཀྱི་སྐད་ཅིག་མ་བཞིའི་རྣམ་པ་
དག་ཡིན་ནོ། །དོན་དམ་པར་ངོ་བོ་ཉིད་མེད་པ་བསྒོམ་པ་ཁོ་ནས་གཟུགས་ལ་སོགས་
པ་དང་། མྱ་ངན་ལས་འདས་པ་ལ་བདེན་པར་མངོན་པར་ཞེན་པ་ཞི་བའི་ལམ་ཆོས་
བཟོད་དང༌། མདོ་ནི། ཀཽ་ཤི་ཀ་དེ་བཞིན་དུ། ནས། བྱེད་པ་མ་ཡིན་ནོ། །ཞེས་པའོ།།
ཆོས་ཤེས་ཏེ་ཤེས་རབ་དང་ཐབས་ལ་མཁས་པ་ལ་ཞུགས་པ་ལ་སངས་རྒྱས་རྣམས་ཀྱིས་
བསྲུང་བ་དང་བསྐྱབ་པ་དང་སྤ་བ་དག་མཛད་པའི་ཕན་ཡོན་ཅན་གྱི་ཆོས་ཤེས་དང་། མདོ་
ནི༑ ཀཽ་ཤི་ཀ་རྒྱལ་བོ་ཆེན་པོ། ནས། བཟུང་བར་འགྱུར་རོ། །ཞེས་པའོ། །སངས་རྒྱས་
ཉིད་མངོན་པར་འདོད་པས་བདག་ཉིད་སྲོག་གཅོད་པ་སྤོང་བ་ལ་སོགས་པ་རྣམ་པ་
ཐམས་ཅད་མཁྱེན་པ་ཉིད་ཀྱི་རྒྱུ་ལ་གནས་ནས་དེ་ཉིད་ལ་གདུལ་བྱ་གཞན་དག་འགོད་
པའི་ཡོན་ཏན་དང་ལྡན་པའི་རྗེས་བཟོད་དང༌། མདོ་ནི། ཀཽ་ཤི་ཀ་གཞན་ཡང་རིགས་ཀྱི་
བུ༑ ནས། བག་ལ་ཉལ་མེད་པའི་དོན་ནོ། །ཞེས་པའོ། །སྦྱིན་པ་ལ་སོགས་པའི་དགེ་བ་
མི་ཟད་པར་བྱེད་འདོད་པས། ཡང་དག་པར་རྫོགས་པའི་བྱང་ཆུབ་ཏུ་བསྔོ་བར་བྱེད་
པའི་ཡོན་ཏན་དང་ལྡན་པའི་རྗེས་སུ་ཤེས་པ་ཞེས་བྱའོ། །མདོ་ནི། རིགས་ཀྱི་བུའམ་ནས།
འཛིན་པར་འགྱུར་རོ། །ཞེས་པའོ། །ཞེས་བྱ་བ་དེ་ལྟ་བུ་ནི་ལམ་གྱི་བདེན་པའི་བཟོད་
ཤེས་སྐད་ཅིག་མ་བཞིའི་རྣམ་པ་དག་ཡིན་ཏེ། གཉིས་པ་དོན་བསྡུ་བ་ནི། སྔར་བཤད་པ་

འགྲེལ་མཆན་སྐབས་གཉིས་པ། 482 ལམ་ཤེས།
དེ་ལྟ་བུ་བཅུ་དྲུག་ནི་ལམ་ཤེས་པ་ཉིད་ཀྱི་མཐོང་ལམ་གྱི་》སྐད་ཅིག་མ་དག་ཡིན་ནོ།།
རྣམ་པ་མ་བསྟན་པར་འདོད་པ་དགག་པ།
གསུམ་པ་རྣམ་པ་མ་བསྟན་པར་འདོད་པ་དགག་པ་ལ་གཉིས། ཁས་བླངས་བརྗོད་
པ་དང་། དེ་དགག་པའོ། །དང་པོ་ནི། གསེར་ཕྲེང་དུ་རྒྱན་གྱི་ཊཱིཀ་བྱེད་ཀྱི་སློབ་དཔོན་ཁ་
ཅིག་ནི། ལམ་ཤེས་ཀྱི་སྐབས་འདིར། བདེན་དང༌། ཞེས་སོགས་མདོར་བསྟན་གྱི་ཚིག་
ལེའུར་བྱས་པའི་དོན་ཉེ་བར་མཚོན་པར་ལྷུར་ལེན་པའི་གཞུང་དེ་བཞིན་ཉིད་དང་། ཞེས་
སོགས་རྒྱས་བཤད་དང༌། དེའི་རྩ་བའི་མདོ་དག་གིས་མཐོང་ལམ་བདེན་པ་ལ་དམིགས་ཚུལ་
གྱི་རྣམ་པའི་དོན་མ་བཤད་པར་མཐོང་བའི་ལམ་གྱི་ཡེ་ཤེས་སྐད་ཅིག་མ་བཅུ་དྲུག་ཉེ་
བར་མཚོན་པ་སྟེ་བཤད་པ་ཉི་ཚེ་མཛད་པར་ཟད་དེ། ལམ་ཤེས་ཉིད་ཀྱི་སྐད་ཅིག་མ།།
ཞེས་སྨོས་ཀྱི་རྣམ་པའོ་ཞེས་མ་སྨོས་པའི་ཕྱིར། དེར་མ་ཟད་སྔར་བཤད་པ་དམིགས་པ་དང་
ནི་རྣམ་པ་དང་། །ཞེས་སོགས་༼ཁ༽དང་མ་བཤད་པའི་གཟུགས་རྟག་མ་ཡིན་མི་རྟག་མིན།།
ཞེས་པ་༼ཀ༽ངེས་པར་འབྱེད་པའི་ཆ་དང་མཐུན་པ་༼ག༽ལ་སོགས་པའི་མཐོང་ལམ་
གྱི་དོན་རྗོད་པར་བྱེད་པ་ཅན་གྱི་ཚིག་ལེའུར་བྱས་པ་རྣམས་སུ་འང་རྣམ་པ་མ་བཤད་པར།
ཆུང་འབྲིང་གི་དོན་དང་ཡེ་ཤེས་ཀྱི་སྐད་ཅིག་མ་ཙམ་བསྟན་པ་དེ་བཞིན་དུ་བལྟ་བར་བྱའོ་
ཞེས་ཟེར་རོ། །རྣམ་པ་རྣམས་རྣམ་ཀུན་ཏུ་སྟོན་པས་སོ་སྙམ་དུ་བསམས་པའོ། །གསེར་
གླིང་བས། ཉན་ཐོས་སོགས་ཀྱི་སྐད་ཅིག་བཅུ་དྲུག་ཙམ་ལ་སྦྱར་བར་ཟད་པས་བྱང་སེམས་
མཐོང་ལམ་ལ་རྣམ་པ་མ་སྨོས། ཞེས་པ་དང༌། བཤད་པ་དང་མ་བཤད་པའི་རབ་བྱེད་
མ་ལུས་པ་ནི་མཐོངལམ་སྟོན་པར་བྱེད་ཅེས། བཤད་མ་བཤད་རྒྱས་བཤད་ལ་སྦྱར་བ་གཉིས་
ཀ་འགྲེལ་བ་ཆེ་ཆུང་གཉིས་དང་མི་མཐུན་གསུངས་སོ། །གཉིས་པ་དེ་དགག་པ་ལ་གཉིས།
དང་པོ་བསྟན་བཅོས་ཀྱི་མིང་དོན་མི་མཐུན་པར་ཐལ་བའམ། རིགས་པས་དགག་པ་ནི། རྣམ་

འགྲེལ་མཆན་སྐབས་གཉིས་པ། 483 ལམ་ཤེས།
པ་མ་བསྟན་པར་འདོད་པ་ལས། གཞན་སློབ་དཔོན་དང་དེའི་ཕྱོགས་དག་ན་རེ། དེ་བཞིན་
ཉིད་དང་ཞེས་སོགས་ཀྱི་གཞུང་དེ་དག་གིས་ནི། (༣)མངོན་རྟོགས་ཀྱི་འཛིན་སྟངས་
ཀྱི་རྣམ་པ་ཇི་ལྟར་》སྒོམ་པའི་རིམ་པ་ལ་སོགས་པ་དངོས་སུ་མ་བསྟན་པའི་ཕྱིར།
(༡)མངོན་པར་རྟོགས་པའི་རིམ་པ་རྒྱ་ཆེ་བར་མ་ཟད་ཅུང་ཟད་ཀྱང་མ་བསྟན་ཏོ། །སྟེ་
མ་བསྟན་ཏེ། (༣)གསེར་གླིང་བས་མངོན་རྟོགས་སྒོམ་པའི་གོ་རིམ་སོགས་མ་བཤད་པའི་
ཕྱིར། གོ་རིམ་མེད་པའི་ཡུམ་མདོ་ལྟར་འཆོལ་བར་འགྱུར་ཞེས་པ་མིན་པར་གསུངས་སོ།།
གཉིས་པ་གཞུང་དོན་ལ་མ་ཞུགས་པ་ནི། རིགས་པས་གནོད་པ་ལས་གཞན་ལུང་གི་གནོད་
པ་ཡང་དམིགས་པ་དང་ནི་རྣམ་པ་དང༌། །ཞེས་བྱ་བ་ལ་སོགས་པས་རྣམ་པ་མངོན
ཞེན་ལ་སོགས་འགོག་ཅེས་བྱ་བའི་ཚིགས་སུ་བཅད་པའི་(༡)དོན་(༣) ཡང་སྒྲས་སྔ་
མ་ལ་སྐྱོན་མེད་པར་མ་ཟད་པའོ། །( ༣) ཇི་ལྟར་དྲང་དུ་རུང་སྟེ་མི་རུང་ངོ་། །ཞེས་
ཟེར་རོ། །(4) ཁ་ཅིག་འདིའི་ཕྱོགས་སྔ་འཕགས་གྲོལ་ཡིན་ཟེར་བ། རྒྱན་སྣང་ལས།
དེ་ལ་ཡང་འཕགས་པ་རྣམ་པར་གྲོལ་བའི་སྡེ་ལ་སོགས་པའི་བཤད་པ་བསྟན་ནས་ཞེས་པར་
འགལ་ལོ། །གཉིས་པ་སྒོམ་ལམ་ལ་གཉིས། སྤྱིའི་མཚམས་སྦྱར་བ་དང་། སོ་སོའི་དོན་
བཤད་པའོ། །དང་པོ་ནི། སྐྱེ་རིམ་དང་བསྟུན་ན་མཐོང་བའི་ལམ་གྱི་མཇུག་ཐོགས་སུ་
སྒོམ་པའི་ལམ་དེ་མ་ཐག་ཏུ་བརྗོད་པར་བྱ་བ་ཡིན་པ་ལས་འདི་ལྟར་གསེར་ཕྲེང་རྣམ་བཤད་
གཉིས་སུ་གསུངས་པ་རེད་མདའ་བ་ལྟར་ལ། བུ་ཉ་སོགས་ཀྱིས་བྱེད་པར་སྦྱར་རོ། །གཉིས་
པ་ལ། སྒོམ་ལམ་གྱི་བྱེད་པ་དང༌། བྱེད་པ་ཅན་གྱི་སྒོམ་ལམ་གཉིས།
སྒོམ་ལམ་གྱི་བྱེད་པ་བཤད་པ།
དང་པོ་ལ་གསུམ་གྱི་དང་པོ་མཚམས་སྦྱར་བ་ནི། ༼ཁ༽དེ་བརྗོད་པར་བྱ་བ་ཉུང་
བ་སྟེ་བཤད་གཞི་ཆུང་བ་ཉིད་དང༌། དགོས་པ་གདུལ་བྱ་སྒོམ་ལམ་གྱི་འབྲས་བུ་བྱེད་པ་

འགྲེལ་མཆན་སྐབས་གཉིས་པ། 484 ལམཤེས།
ལ་སྤྲོ་ནས་རྒྱུ་སྒོམ་པ་ལ་གཞོལ་བ་ཉིད་དུ་ཞུགས་པའི་ཕྱིར། ༼ཀ༽རེ་ཞིག་སྒོམ་ལམ་
དེའི་བྱེད་པ་འཆད་པའི་རྒྱུ་མཚན་ཡོད་དེ། ༼ག༽ཚིག་གསལ་དུ་འབྲས་བུ་སྒོམ་ལམ་ལ་
འཇུག་འདོད་པའི་རྒྱུ་བྱེད་པ་དྲུག་ལ་གཞོལ་བར་གསུངས་པ་རྒྱུ་འབྲས་གོ་ལོག་ལ། ཤནྟི་
བས་མདོ་ཉུང་བས་དང་པོར་བྱེད་པ་འཆད་ཅེས་པ་སློབ་དཔོན་དང་མི་མཐུན་ནོ། །གཉིས་
པ་རྩ་བ་ནི། ནང་དུ་ང་རྒྱལ་སོགས་ཀུན་ནས་ཞི་བའི་བྱེད་པ་དང༌། མདོ་ནི། བརྒྱ་བྱིན་
གྱིས་གསོལ་བ། བཅོམ་ལྡན་འདས་ཤེར་ཕྱིན་འདི། ནས། ང་རྒྱལ་མ་མཆིས་པའི་སླད་དུ་
ཉེ་བར་གནས་སོ། །ཞེས་པའོ། །ནང་དུ་སེམས་དུལ་བས་ཕྱི་རོལ་ཏུ་ཐམས་ཅད་ལ། འདུད་
པའི་བྱེད་པ་དང་། མདོ་ནི། བཅོམ་ལྡན་འདས་འདི་ལ། ནས། ང་རྒྱལ་མ་མཆིས་པའི་
སླད་དུ་ཉེ་བར་གནས་སོ། །ཞེས་པའོ། །ནང་དུ་ཆགས་སོགས་ཞི་བས་ཉོན་མོངས་ཀུན་
ལས་རྒྱལ་བའི་བྱེད་པ་དང༌། མདོ་ནི། ལེའུ་བཅུ་བདུན་པའོ། །དེ་ནས་བཅོམ་ལྡན་འདས་
ཀྱིས། ནས། མདའ་ཕོག་ཚད་ཟུག་པར་མི་འགྱུར་རོ། །ཞེས་པའོ། །ཆགས་སོགས་ཞི་
བས་ཕྱི་རོལ་གྱི་དུག་སོགས་ཀྱི་གནོད་པས་རྫི་བ་མེད་པའི་བྱེད་པ་ཉིད་དང༌། མདོ་ནི།
ཀཽ་ཤི་ཀ་གཞན་ཡང་གལ་ཏེ། ནས། གཉིས་ཀ་ལ་ཡང་གནོད་པར་མི་བྱེད། ཅེས་པའོ།།
མཐར་ཐུག་གི་བྱང་ཆུབ་སྒྲུབ་པའི་བྱེད་པ་དང་ནི། མདོ་ནི། དེ་ཅིའི་ཕྱིར་ཞེ་ན། འདི་
ལྟར་འདི་ལ། ནས། བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ། །ཞེས་པའོ།།
སྒོམ་ལམ་པ་གང་དུ་གནས་པའི་རྟེན་ཡུལ་ཕྱོགས་ལྷ་སོགས་ཀྱིས་མཆོད་པ་ཉིད་དུ་བྱ་བའི་
བྱེད་པ་ནི། མདོ་ནི། ཀཽ་ཤི་ཀ་གཞན་ཡང་ཤེར་ཕྱིན་འདི། ནས། བཀུར་སྟིར་བྱས་པར་
གྱུར་ཏོ། །ཞེས་པའོ། །འདི་དྲུག་གསེར་ཕྲེང་དུ། དང་པོ་ལྔ་རང་རྒྱུད་དུ་གཏོགས་པའི་
བྱེད་པ་དང་། དེ་ལས་དང་པོ་བཞི་གནས་སྐབས་དང༌། ལྔ་བ་མཐར་ཐུག་གི་བྱེད་པ་དང་།
དྲུག་པ་གཞན་རྒྱུད་དུ་གཏོགས་པའི་བྱེད་པར་གསུངས་ལ། རྣམ་བཤད་ལས་དང་པོ་བཞི་
སྐྱེས་བུ་བྱེད་འབྲས་དང༌། ལྔ་བ་རྒྱུ་མཐུན་དང་། དྲུག་པ་བདག་འབྲས་སུ་གསུངས་སོ། །བུ་

འགྲེལ་མཆན་སྐབས་གཉིས་པ། 485 ལམ་ཤེས།
ཉ་གཡག་པ་སོགས་ཀྱིས་དང་པོ་བཞི་བྲལ་འབྲས། ལྔ་བ་རྣམ་སྨིན་དང་། དྲུག་པ་བྱེད་འབྲས་
སུ་བྱས་པ་མི་འཐད་དེ། དང་པོ་འགོག་བདེན་དུ་ཐལ་བའི་ཕྱིར་རོ། །ལྔ་བ་མཐར་ཐུག་གི་
བྱེད་པར་གསུངས་པས་སློབ་ལམ་ན་མེད་དམ་དཔྱད། ལམ་དང་འགོག་བདེན་སྣ་ཚོགས་
ཡོད་དོ། །གསུམ་པ་འགྲེལ་བ་ནི། ཅེས་བྱ་བ་གསུངས་ཏེ། སྒོམ་ལམ་གྱི་རྣམ་པའམ་
གནས་སྐབས་ཐམས་ཅད་དུ་རང་གི་སེམས་ལ་རང་དབང་ཉིད་དུ་བྱེད་པས་དུལ་བ་དང་།
མདོ་ནི། བརྒྱད་སྟོང་བར། དེ་སྐད་ཅེས་བཀའ་སྩལ་བ་དང༌། ནས། ཡོངས་སུ་དུལ་བ་
དང་། ཞེས་པའོ། །དགེ་བའི་བཤེས་གཉེན་ལ་སོགས་པས་ཕ་མ་དང་གྲོགས་སྐྱེ་བོ་ཐམས་
ཅད་ལ་འདུད་པ་དང༌། མདོ་ནི། ཁེངས་པ་མ་མཆིས་པའི་སླད་དུ་ཉེ་བར་གནས་པ་ངོ་
མཚར་ཏོ། །ཞེས་པའོ། །དེ་ལྟར་ཕྱི་ནང་གི་མཐུན་རྐྱེན་དེ་གཉིས་དང་ལྡན་པའི་ནང་གི་
འགལ་རྐྱེན་སྒོམ་སྤང་འདོད་ཆགས་ལ་སོགས་པ་ཟིལ་གྱིས་གནོན་པ་དང་། མདོ་ནི།
བཅོམ་ལྡན་འདས་ཀྱིས། ནས། གོ་སྐབས་མེད་དོ། །ཞེས་སྒོམ་སྤང་ཉོན་མོངས་དག་ལས་
རྒྱལ་ཚུལ་དང་། འཛིན་པའི་རྣམ་གྲངས་འཆད་པ་སོགས་བརྒྱད་ཀྱི་དོན་བསྟན་ཏོ། །ཕྱིའི་
འགལ་རྐྱེན་ཕ་རོལ་གྱིས་བྱས་པའི་རིགས་སྔགས་དང་དུག་སོགས་ཀྱི་གནོད་པ་རྗེས་སུ་
སྒྲུབ་པའི་ཡུལ་མ་ཡིན་པ་ཉིད་དང༌། མདོ་ནི། གཞན་གྱིས་གནོད་པ་བྱེད་པ། ནས།
གནོད་པར་བྱ་བར་ཡང་མི་སེམས་སོ། །ཞེས་པའོ། །རྒྱན་སྣང་དུ་དབྱིག་གཉེན་གྱིས་མདོར་
རྒྱས་གཉིས་ཀྱིས་བསྟན་པའི་རྒྱུ་མཚན་འགོ་སྨོས་པས་གོ་བ་ལ་ཕན་གདགས་པ་སོགས་དང་།
རང་མདོར་རྒྱས་གྱིས་སྟོན་པ་ལ་མངའ་བརྙེས་པ་དང་། གཞན་དེ་ལྟར་བསླབ་པས་ས་བོན་
སྐྱེད་པ་སྟེ་དེའི་ཕྱིར་ཡིན་ནོ་ཞེས་གསུངས་སོ། །རང་སྟོབས་ཀྱིས་ཡང་དག་པར་རྫོགས་
པའི་བྱང་ཆུབ་སྒྲུབ་པ་སྟེ་ཐོབ་ནས་ཆོས་ཐམས་ཅད་ལ་ལྟ་བ་དང༌། མདོ་ནི། ཀཽ་ཤི་ཀ་
རིག་སྔགས་འདི་ལ། ནས། གཟུང་བར་འགྱུར་རོ། །ཞེས་པའོ། །རང་གང་ན་གནས་པའི་
རྟེན་གྱི་ཡུལ་མཆོད་པར་བྱ་བ་ཉིད་དུ་བྱེད་པ་ཞེས་བྱ་བ་མདོ་ནི། ཀཽ་ཤི་ཀ་གཞན་ཡང་

འགྲེལ་མཆན་སྐབས་གཉིས་པ། 486 ལམ་ཤེས།
གང་དུ། ནས། ཡོངས་སུ་འཛིན་ཏོ། །ཞེས་པའོ། །རྒྱན་སྣང་དུ་འདིའི་མཆོད་རྟེན་དུ་
གྱུར་བའི་དོན། ཁ་ཅིག་གིས་བསོད་ནམས་བསོག་པའི་རྒྱུར་མཆོད་རྟེན་དང་འདྲ་བ་དང་།
བཙུན་པ་ཟླ་བས། གང་ཟག་གི་བདག་མེད་སྟོན་པའི་ཚིག་གིས་བྱིན་གྱིས་རླབས་པའི་ས་མཆོད་
རྟེན་ཡིན་ན། ཆོས་ཐམས་ཅད་རང་བཞིན་མེད་པར་སྟོན་པའི་རྒྱལ་བའི་ཡུམ་འཛིན་པ་སོགས་
ཀྱི་གནས་མཆོད་རྟེན་ཡིན་ནོ། །ཞེས་པས་ཕྱི་མ་ལེགས་པར་གསེར་ཕྲེང་གསུངས་སོ། །དེ་
ལྟར་བྱེད་པ་རྣམ་པ་དྲུག་ཡིན་ནོ། །རིན་ཆེན་བང་མཛོད་ལས། རྔོག་ལོས་བྱེད་པ་དང་
བོ་ཟག་བཅས་སྒོམ་ལམ་གྱི་དང༌། གཉིས་པ་བསྒྲུབ་པ། གསུམ་པ་རྣམ་དག་སྒོམ་ལམ་གྱི་
བྱེད་པ། ཐ་མ་གསུམ་ཐུན་མོང་གི་བྱེད་པར་འཆད་དོ། །ཨབྷྱ་དང་ཤནྟི་བས་ཟག་མེད་
སྒོམ་ལམ་གཅིག་བུའི་བྱེད་པར་འཆད་དོ། །ཞེས་གསུངས་སོ། །
བྱེད་པ་ཅན་གྱི་སྒོམ་ལམ་བཤད་པ་ལས་དབྱེ་བ་བསྟན་ཏེ་མཚམས་སྦྱར་བ།
གཉིས་པ་བྱེད་པ་ཅན་གྱི་སྒོམ་ལམ་ལ་གཉིས། དབྱེ་བ་བསྟན་ཏེ་མཚམས་སྦྱར་བ་
དང༌། སོ་སོའི་ངོ་བོའོ། །དང་པོ་ནི། འབྲས་བུ་བྱེད་པ་བསྟན་པའི་འོག་ཏུ་རྒྱུ་སྒོམ་པའི་
ལམ་འཆད་པ་སྟེ། དེའི་ངོ་བོ་བསྟན་པར་མ་ཟད་དབྱེ་བ་ཡང༌། ༼ཁ༽རྒྱུ་མཚན་ངེ་ལ་
ཟག་པ་དང་བཅས་པ་སྒྲ་དོན་འདྲེས་རུང་དུ་འཛིན་པ་དང༌། དེ་ལྟར་མི་འཛིན་པའི་ཟག་
པ་མེད་པའི་བྱེ་བྲག་གིས། ༼ཀ༽རྣམ་པ་གཉིས་བསྟན་ཏེ་༼ ག༽ སོ། །སྤྱིར་ཟག་པ་
དང་བཅས་མ་བཅས་ལ། སྐབས་བཞི་བར་ཉོན་སྒྲིབ་སྤང་བྱའི་གཙོ་བོར་བྱེད་མི་བྱེད་དང་།
སྐབས་དང་པོར་གཉེན་པོ་ཡིན་མིན་གྱིས་བཞག་པ་སོགས་ཡོད་ཀྱང་། འདིར་ནི་ཆོས་བཤེས་
དང་རྔོག་ལོ་ལྟར་ཡིན་ནོ། །ཨར་སོགས་ཀྱིས། ས་བརྒྱད་པར་རྣམ་པར་མི་རྟོག་པ་ལ་དབང་
བ་སོགས་ཀྱིས་བཀག་ནས། གཟུང་འཛིན་གཉིས་སྣང་གི་རྟོག་པ་དང་བཅས་པའི་དོན་དུ་བཤད་
པ་ལྟར་བུ་ཉ་སོགས་ཀྱང་དེ་ལ་འདོད་དོ། །རྣམ་བཤད་ལས། ས་བརྒྱད་པ་ཡན་ཆད་ན་

འགྲེལ་མཆན་སྐབས་གཉིས་པ། 487 ལམ་ཤེས།
སྒྲ་དོན་འདྲེས་རུང་དུ་འཛིན་པའི་རྟོག་པ་མེད་ན་ལྐོག་གྱུར་གྱི་དོན་ཅུང་ཟད་ཀྱང་ཡུལ་དུ་བྱེད་
མི་དགོས་པར་འགྱུར་རོ། །ཞེས་པ་ཨར་ལ་ཡིན་ནོ། །མི་རྟོག་པ་ལ་འབད་རྩོལ་རགས་པ་
མེད་པར་འཇུག་ནུས་པ་དེ་ལ་དབང་བའི་དོན་དུ་རེད་མདའ་བ་གསུངས་སོ། །གཞན་དག་
གིས་བཟུང་འཛིན་གཉིས་སྣང་ནི། རིན་ཆེན་བང་མཛོད་ལས། ཀུན་རྫོབ་པ་འདི་དག་ཐམས་
ཅད་ནི་འཁྲུལ་བའི་སྣང་བ་ཡིན་པའི་ཕྱིར། ཞེས་པ་ལྟར་ཀུན་རྫོབ་ཀྱི་སྣང་བའམ་གཉིས་སྣང་
གི་འཁྲུལ་རྟོག་ལ་བྱས་སམ་དཔྱད། རྗེ་བཙུན་པས་ཉོན་མོངས་རྒྱུད་ལྡན་གྱི་རྒྱུད་ཀྱི་ལམ་
རྣམས་ཉོན་མོངས་དང་བཅས་པ་ཡིན་པས། ཟག་པ་དང་བཅས་པ་ཡིན་ཀྱང་ཟག་བཅས་
མིན་ལ། དགྲ་བཅོམ་པའི་རྒྱུད་ཀྱི་མོས་པ་སྒོམ་ལམ་ཟག་བཅས་ཡིན་ཀྱང་ཟག་པ་དང་བཅས་
པ་མིན་པར། རྣམ་བཤད་ལས། འདི་དག་ཟག་བཅས་སུ་བཞག་པ་ནི། ཞེས་སོགས་ཀྱིས་
སྒྲུབ་པ། བསོད་གྲགས་པས་བཀག་པ་ལྟར་ཡིན་ཏེ། རྟོགསསྣང་ལས། བདེན་སྣང་དེ་ཡང་
ཤེས་སྒྲིབ་ཀྱི་ས་བོན་ལས་བྱུང་བ་ཡིན་པས་ཤེས་སྒྲིབ་ཀྱི་ཟག་བཅས་སུ་འགྱུར་བར་བཤད་
པ་ཡིན་ནོ། །ཞེས་གསུངས་པའི་ཕྱིར། ཟག་པ་ལ་ཉོན་མོངས་མི་དགོས་སོ། །
སོ་སོའི་ངོ་བོ་བཤད་པ།
གཉིས་པ་སོ་སོའི་ངོ་བོ་ལ་ཟག་བཅས་སྒོམ་ལམ་དང་། ཟག་མེད་སྒོམ་ལམ་གཉིས།
དང་པོ་ལ་གསུམ། དང་པོ་དབྱེ་བའི་མཚམས་སྦྱར་བ་དང༌། སོ་སོའི་དོན་བཤད་པ་དང་།
དོན་བསྡུ་བའོ། །དང་པོ་ནི། དབྱེ་བ་གཉིས་ཡོད་པ་དེའི་ཕྱིར་དམན་མཆོག་གི་རིམ་པས།
དང་པོ་སྒོམ་པའི་ལམ་ཟག་པ་དང་བཅས་པ་འཆད་དོ། །དེ་ལ་དབྱེ་ན། མོས་པ་དང་།
བསྔོ་བ་དང་། རྗེས་སུ་ཡི་རང་བ་ཡིད་ལ་བྱེད་པ་ཞེས་བྱ་བ་གསུམ། དགེ་རྩ་སོག་པ་
དང༌། མི་ཟད་པ་དང༌། འཕེལ་བར་བྱེད་པའི་བྱེ་བྲག་གིས་ཕྱེའོ། །ཤེར་འབྱུང་སོགས་
སྦྱོར་དངོས་མཇུག་གསུམ་གྱིས་ཕྱེ་བར་བཤད་པ། རྗེས་ཐོབ་ཀྱི་སྐབས་བསྔོ་བ་གཙོ་བོར་བྱས་

འགྲེལ་མཆན་སྐབས་གཉིས་པ། 488 ལམ་ཤེས།
སམ་དཔྱད། གཞོན་ནུ་དཔལ་གྱིས་ས་གཉིས་པ་གསུམ་པ་བཞི་བ་གསུམ་ལ་མོས་པ་དང་།
ལྔ་དྲུག་བདུན་གསུམ་ལ་བསྔོ་བ་དང་། བརྒྱད་པ་དགུ་བ་གཉིས་ལ་རྗེས་སུ་ཡི་རང་དང་། བཅུ་
བ་ལ་སྒྲུབ་པ་དང་རྣམ་དག་སྒོམ་ལམ་བཞག་ལ། ཐུབ་དགོངས་སུ་དྲོད་རྩེ་བཟོད་པ་གསུམ་
རེ་རེར་སྐོར་དགུ་ལ་མོས་པ་དགུ་དགུ་དང༌། ཆོས་མཆོག་སྐོར་གསུམ་ལ་བསྔོ་བ་ཡི་རང་།
བྱེད་པ་གསུམ་བཞག དྲི་མེད་བཤེས་གཉེན་གྱིས་མོས་པའི་ས་སྦྱོར་ལམ་ཡིན་པས་མོས་པ་
དགུ་སྦྱོར་ལམ་ན་ཡོད་ཀྱི། རྒྱན་སྣང་དུ་སྒོམ་ལམ་ལ་བཤད་པ་འཁྲུལ་ཟེར། གསེར་ཕྲེང་
དུ༑ མོས་བསྔོ་ཡི་རང་གསུམ་ས་གཉིས་པ་ནས་བཅུ་བའི་བར་ཡོད་པ་ལ་གནོད་བྱེད་མེད་
པས་བཀག་ལ། ཕྱི་མ་གཉིས་ནི་ཉི་སྣང་ལས། ད་ནི་སྒོམ་པའི་ལམ་བཤད་པར་བྱ་བ་ཞེས་
པ་ལྟར་རྗེ་བཙུན་གྱིས་མཐོང་སྒོམ་སྐྱེ་རིམ་གྱིས་གསུངས་པ་དང་འགལ་ལོ། །གསེར་ཕྲེང་
དང༌། རྟོགས་སྣང་དུ། ཚིག་གསལ་ལྟར་རང་དོན་མོས་པ་མ་དག་ས་བདུན་དང༌། གཉིས་
དོན་ས་བརྒྱད་དགུ་གཉིས་དང༌། གཞན་དོན་ས་བཅུ་བར་སྦྱར་བ། རྣམ་བཤད་དུ་གཙོ་ཆེ་
བའི་དབང་དུ་བྱས་ཀྱི་དེ་ཁོ་ནར་མི་འཇོག་པར་གསུངས་པས་རང་ལུགས་མིན་ཏེ། གསེར་
ཕྲེང་ལས། སྦྱོར་བས་རང་གི་དོན་ལ་སྟེ་དོན་དུ་དང༌། རང་གཞན་གཉིས་ཀའི་དོན་དང་།
གདུལ་བྱ་གཞན་གྱི་དོན་དུ་ཡུམ་ལ་དམིགས་པ་ཉིད་གསུམ་དུ་ཡོད་པས་སོ། །ཞེས་གསུངས་
པ་གང་ཞིག དེ་གསུམ་ས་བཅུ་ན་ཡོད་པའི་ཕྱིར། དེ་བཞིན་དུ་དཔལ་ལྡན་པས། རྣམ་
བཤད་ལས། སྒོམ་ལམ་དགུ་གའི་རྗེས་ཐོབ་ན་ཡོད་ཅེས་པ་དང༌། རྟོགས་སྣང་དུ་རང་དོན་
མོས་པ་མ་དག་ས་བདུན་ན་ཡོད་གསུངས་པ་གཉིས་མ་དག་ཟེར་བ་མི་འཐད་དེ། སྔ་མ་སྒོམ་
ལམ་སྐོར་དགུའི་རྗེསཐོབ་ན་ཡོད་པའི་ཕྱིར་དང༌། ཕྱི་མ་མཁས་གྲུབ་རྗེས་ས་དང་པོའི་སྒོམ་
ལམ་ཡོད་མེད་ཀྱི་ཚུལ་གཉིས་གསུངས་པའི་ཕྱིར་རོ། །

འགྲེལ་མཆན་སྐབས་གཉིས་པ། 489 ལམ་ཤེས།
མོས་པ་སྒོམ་ལམ་བཤད་པ།
གཉིས་པ་ལ། མོས་པ། བསྔོ་བ། རྗེས་སུ་ཡི་རང་བའོ། །དང་པོ་ལ། དངོས་
དང་། ཕན་ཡོན་གཉིས། དང་པོ་ལ་གསུམ། དང་པོ་མཚམས་སྦྱར་བ་ནི། གསུམ་པོ་དེ་
རྣམས་ཀྱི་ནང་ནས། སྒོམ་པའི་ལམ་དང་པོ་མོས་པ་ཡིད་ལ་བྱེད་པ་ཞེས་བྱ་བ་གསུངས་
སོ༑ ༑གཉིས་པ་རྩ་བ་ལ་བཞི། དང་པོ་རྩ་བའི་དབྱེ་བ་ནི། མོས་པ་རང་གི་དོན་དང་ནི།།
རང་གཞན་དོན་དང་གཞན་དོན་དང༌། །རྣམ་པ་གསུམ་དུ་ཤེས་པར་བྱ་ལ། གཉིས་
པ་ཡན་ལག་གི་དབྱེ་བ་གསུམ་པོ་དེ་ཡང་ནི། །ཆུང་དང་འབྲིང་དང་ཆེན་པོ་སྟེ། །སོ་
སོར་རྣམ་པ་གསུམ་དུ་འདོད་དོ། །གསུམ་པ་ཉིང་ལག་གི་དབྱེ་བ་༼ཁ༽ཆུང་ངུའི་ཆུང་
ངུ་ལ་སོགས་པའི་དབྱེ་བ་ཡིས་སོ། །༼ཀ༽དགུ་བོ་དེ་ཡང་རྣམ་པ་གསུམ་གསུམ་སྟེ། ༼ག༽
བཞི་པ་དོན་བསྡུ་བ་ནི། དེ་ལྟར་ན་མོས་པ་རྣམ་པ་ཉི་ཤུ་རྩ་བདུན་དུ་འདོད་དོ། །མདོ་
ནི༑ བརྒྱ་བྱིན་གྱིས་གསོལ་བ། ནས། ལུངསྟོན་ཅིག ཅེས་པ་བྱེད་པ་ལས་འཕྲོས་ཏེ་སྤྱི་
དྲིས་པ་ཡིན་པས་མོས་པ་སྤྱི་ལ་སྦྱོར་རམ་སྙམ། རང་དོན་མོས་པ་དགུའི་མདོ་ནི། ཀཽ་ཤི་
ཀ་དེ་ཅི་སྙམ་དུ་སེམས། ནས། མང་དུ་འཕེལ་ལོ། །ཞེས་སྟོང་གསུམ་མཆོད་རྟེན་གྱིས་
གང་བ་མཆོད་པས་ལྷག་པར་གསུངས་པའི་བར་དང༌། གཉིས་དོན་མོས་པ་དགུ་ནི། ཀཽ་
ཤི་ཀ་སྟོང་གསུམ་གྱི། ནས། རྣམ་མཁྱེན་ཉིད་ཀྱི་སེམས་དང་ཡང་མི་འབྲལ་བར་བྱའོ།།
ཞེས་དང༌། གཞན་དོན་མོས་པ་དགུ་ནི། ཀཽ་ཤི་ཀ་དེ་སྟེ་རིགས་ཀྱི་བུའམ་ནས། ཁྱད་པར་
རམ་བྱེ་བྲག་མི་དམིགས་སོ། །ཞེས་པའོ། །མོས་པ་ཉེར་བདུན་སོ་སོའི་མདོ་མཚམས་ལེ་
བརྒྱད་མ་ལྟར། སྤྱི་དོན་རོལ་མཚོར་གསལ་ལ། དེས་ལེ་མང་ལ་ཡང་ཚིག་རིས་མི་འདྲ་
ཡང་ཤེས་སླའོ། །སྤྱིར་མོས་པའི་ཡུལ་ནི། ལུང་རིགས་ཀྱིས་གཏན་ལ་ཕབས་པའི་དོན་ལ།
ཉི་ཟེར་ལྟར་རྣམ་བཤད་དུ་གསུངས་ལ། སྒོམ་ལམ་མོས་པའི་ཡུལ་ནི། ཤེར་ཕྱིན་གསུམ་

འགྲེལ་མཆན་སྐབས་གཉིས་པ། 490 ལམ་ཤེས།
མོ༑ ༑དག་ལྡན་ལས། ཡུམ་འབྲི་མཆོད་བྱེད་པ་བཞག་པ་མདོའི་ཚིག་ཟིན་དང་མཐུན་
ཡང༌། སྔ་མ་ལེགས་པར་གསེར་ཕྲེང་ལས་གསུངས་པས་མིན་ནོ། །སྤྱིར་མོས་པའི་ངོ་བོ་
ནི༑ ངེས་པར་བྱ་བའི་དངོས་པོ་ངེས་པར་འཛིན་པ་ཡིན་ལ། བྱེ་བྲག་གི་ངོ་བོ་ནི། རྣམ་
བཤད་ལྟར་ཡུམ་དོན་གསུམ་པོ་གང་རུང་གི་འབྱུང་གནས་སུ་ཡིད་ཆེས་པའི་དད་པ་མཚུངས་
ལྡན་དང་བཅས་པ་ཡིན་ལ། སྣང་བ་གཉིས་སུ་ཕྱི་མ་གཉིས་སྦྱོར་བ་བར་ཆད་ཡོད་མེད་ལ་
བྱས་པ་ནི། གཙོ་བོ་མ་དག་ས་བདུན་དང་བརྒྱད་དགུ་གཉིས་བཅུ་བ་ལ་འཇོག་པས་དེས་དབང་
དུ་བྱས་པ་ཡིན་ཏེ། རྒྱན་སྣང་ལས། བདག་ཏུ་ང་རྒྱལ་གྱི་ས་བོན་མ་ཟད་པ་ཉིད་ཀྱིས་དང་
པོ་ཁོ་ནར་རང་གི་དོན་གྱི་མོས་པ་རྣམ་པ་དགུ་བསྟན་ནས། ཞེས་པ་ལྟར། མ་དག་ས་བདུན་
དུ་བདག་ལྟ་མངོན་དུ་གྱུར་བ་དང༌། དག་ས་གཉིས་སུ་བདག་ལྟ་མངོན་གྱུར་སྤངས་ཀྱང་
སངས་རྒྱས་དང་འདྲ་བའི་མཛད་པ་རྗེས་མཐུན་པ་མ་ཐོབ་པས་སྦྱོར་བ་རྒྱུན་ལྡན་མེད་ལ། བཅུ་
བར་དེ་ཐོབ་པས་གཞན་དོན་གྱི་སྦྱོར་བ་རྒྱུན་ཆགས་པ་ཡོད་པས་ཡིན་ཞེས་ན། རྣམ་བཤད་
དང་འགྲེལ་བའི་ཟིན་བྲིས་ཀྱིའང་དགོངས་པར་འགྲོའོ། །མོས་པ་གསུམ་གྱི་མཚན་ཉིད་ཀྱང་།
རིམ་བཞིན་ཡུམ་རང་དོན་དང༌། གཉིས་དོན་དང༌། གཞན་དོན་གྱི་འབྱུང་གནས་སུ་ཡིད་
ཆེས་པའི་དད་སོགས་གཙོ་བོར་གྱུར་བའི་ཐེག་ཆེན་གྱི་རྗེས་ལ་མངོན་རྟོགས་རྟོག་བཅས་བཞག་
ན༑ གསེར་ཕྲེང་ལས། སྦྱོར་བས་རང་དོན་ལ་སྟེ་དོན་དུ་དང་། རང་གཞན་གཉིས་ཀའི་
དོན་དུ་དང༌། གདུལ་བྱ་གཞན་གྱི་དོན་དུ་ཡུམ་ལ་དམིགས་པ་ཉིད་གསུམ་དུ་ཡོད་པས་སོ།།
ཞེས་དང༌། རྣམ་བཤད་ལས། ཡུམ་དོན་གསུམ་གྱི་འབྱུང་གནས་སུ་ཇི་ལྟར་མོས་པ་བཞིན་
མཐོང་བའི། ཞེས་དང༌། རྟོགས་སྣང་ལས། ཡུམ་གྱིས་རང་དང་གཉིས་ཀ་དང་གཞན་གྱི་
དོན་སྒྲུབ་པའི་ནུས་པ་གསུམ་ལ་རིམ་བཞིན་དམིགས་པ་ཉིད། ཅེས་པའི་དོན་དུ་འགྲོའོ། །དེས་
ན་མོས་པ་གསུམ་འགལ་བ་མིན་ལ། གཉལ་དང་བསོད་གྲགས་པ་ལྟར་དོན་གཅིག་ཀྱང་མིན་
ནོ༑ ༑མོས་པ་སྤྱིའི་རྒྱུ་ནི། ལུང་རིགས་རྣམ་དག་དང༌། བྱེ་བྲག་མོས་པ་སྒོམ་ལམ་གྱི་རྒྱུ

འགྲེལ་མཆན་སྐབས་གཉིས་པ། 491 ལམ་ཤེས།
ནི༑ སྒོམ་ལམ་མཉམ་བཞག་གོ །སྔ་མ་སྤྱིའི་བྱེད་ལས། རང་གི་གྲུབ་མཐའ་ལ་ཐེ་ཚོམ་
བཟློག་ནས་གཞན་གྱིས་བཀྲི་མི་ཐུབ་པ་དང༌། ཕྱི་མ་བྱེ་བྲག་གི་བྱེད་ལས། ཤེར་ཕྱིན་གསུམ་
ལ་ཡིད་མི་ཆེས་པ་དང་མི་འདོད་པ་བཟློག་ནས་དེ་ལ་ངེས་ཤེས་དང་དོན་གཉེར་ཆེན་པོར་འགྱུར་
བའོ། །གཞོན་ནུ་དཔལ་གྱིས། མོས་པ་གསུམ་ཆོས་ལོངས་སྤྲུལ་གསུམ་གྱི་རྒྱུས་ཕྱེ་བ། གསེར་
ཕྲེང་ལས། གནས་དོན་ནི་འགྲེལ་བ་ལྟར་རོ། །ཞེས་པས་བཀག་གོ །རོལ་མཚོར། རང་
དོན་མོས་པ་དགུ་སྒོམ་ལམ་དགུ་ལ་རིམ་བཞིན་སྦྱོར་བར་གསུངས་ལ། བསྟན་དར་བས།
ས་དང་པོའི་ངོ་བོར་གྱུར་བའི་རང་དོན་མོས་པ་སྒོམ་ལམ་ཆེན་པོའི་ཆེན་པོ་དེ་སྒོམ་ལམ་ཆེན་
པོའི་ཆེན་པོ་མ་ཡིན་པའི་ཕྱིར། ཞེས་གསུངས་ཀྱང༌། རྗེ་བཙུན་པ་ལྟར་ཡིན་ཏེ། རྒྱན་
སྣང་ལས། རང་གི་དོན་གྱི་མོས་པའི་རྣམ་པ་ཆུང་ངུའི་ཆུང་ངུ་ལ་སོགས་པ་གཉེན་པོའི་ཕྱོགས་
ཀྱི་བདག་ཉིད་ཐམས་ཅད་ལ་ཡང་ཆེན་པོའི་ཆེན་པོ་ལ་སོགས་པ་མི་མཐུན་པའི་ཕྱོགས་སུ་དོན་
གྱིས་བསྟན་པ་ཡིན་ནོ། །ཞེས་མི་མཐུན་ཕྱོགས་ཆུང་འབྲིང་དགུའི་གཉེན་པོས་ཕྱེ་བའི་ཕྱིར།
གསུམ་པ་འགྲེལ་བ་ནི། ཅེས་བྱ་བ་གསུངས་ཏེ། ཟག་བཅས་སྒོམ་ལམ་ལ་གསུམ་དུ་དབྱེ་
བར་མ་ཟད་མོས་པ་སྒོམ་ལམ་གྱི་༼ཁ༽ཡུལ་རང་གི་དོན་དང་གཉིས་ཀའི་དོན་དང་གཞན་
གྱི་དོན་གྱི་འབྱུང་གནས་ལ་སྟེ་འབྱུང་གནས་སུ་དམིགས་པ་ཉིད་ཀྱིས་ཕྱེ་བའི་གསུམ་ཡོད་
པའི་ཕྱིར་ཡུམ་ལ་དེ་ལྟར་མོས་པའི་དགོས་པ་ཡོད་དེ། མོས་པ་གསུམ་པོ་དེ་ཇི་ལྟར་མོས་
པ་བཞིན་མཐོང་བའི་དགེ་བའི་ཆོས་དོན་གསུམ་པོ་དེ་ཐོབ་བྱེད་ཀྱི་རྟེན་ནམ་རྒྱུ་ཡིན་པའི་
ཕྱིར། དགོས་པ་ལ་རྩོད་སྤོང་ནི། འོ་ན་མོས་པ་གསུམ་བསྒོམས་མ་ཐག་དོན་གསུམ་མངོན་
དུ་བྱེད་པར་ཐལ། དེ་གསུམ་དོན་གསུམ་ཐོབ་བྱེད་ཀྱི་རྒྱུ་ཡིན་པའི་ཕྱིར་ཞེ་ན། རྩོད་པ་ཡང་
སྒྲས་བསྟན་པར་རིན་ཆེན་བང་མཛོད་དུ་གསུངས་སོ། །ལན་ནི། མོས་པ་སྒོམ་ལམ་དོན་
གསུམ་གྱི་རྒྱུ་ཡིན་ན་ཡང་སྒོམ་པའི་རྒྱུའི་ལམ་གྱི་དབང་དུ་བྱས་པ་ལས་ན་དང་པོར་སྒོམ་
ལམ་སྐབས་སུ་མངོན་དུ་མི་བྱེད་པའི་ཕྱིར། འདི་ནི་བུ་དང་གཡག་པ་ལྟར་གསེར་ཕྲེང་

འགྲེལ་མཆན་སྐབས་གཉིས་པ། 492 ལམ་ཤེས།
དུ་བཀོད་ལ། རྣམ་བཤད་དུ་འདིའི་མོས་པ་སྒོམ་ལམ་འཕགས་ལམ་གྱི་དང་པོར་ཐལ་དེ་
ལྟར་མོས་པ་དེ་ན་ཡོད་པའི་ཕྱིར་ཞེ་ན། ཞེས་པ་ཉ་ཊིཀ་ལྟར་དང༌། རྟོགས་སྣང་དུ་རེད་
མདའ་བ་ལྟར་དེ་ལྟར་མོས་པ་ཚོགས་སྦྱོར་ན་ཡོད་པས་དེ་དག་འདིར་གཟུང་ངམ་ཞེ་ན། ཞེས་
པའི་ལན་དུ་གཉིས་ཀའི་འདི་སྒོམ་ལམ་གྱི་དབང་དུ་བྱས་པས་དེ་མན་ན་མེད་ཟེར་རོ། །ཕྱི་
མས་རྒྱན་སྣང་བས། དགེ་བའི་ཆོས་ཀྱི་རྟེན་ཅན་སྒོམ་པའི་ལམ། །ཞེས་གསུངས་པས་སྒོམ་
ལམ་མཉམ་བཞག་གི་འབྲས་བུའི་དབང་དུ་བྱས་པའི་ཕྱིར་དང༌། རྒྱན་སྣང་དུ་ཡང་སྒྲ་མེད་
པས་འགྲེལ་བའི་ཡང་སྒྲ་མ་དག་གསུངས་ཀྱང་ད་ལྟའི་རྒྱན་སྣང་ན་རྟེན་ཙམ་ལས་ཅན་ཞེས་
པ་མེད་པས་རྟེན་འབྲས་བུར་མི་འཐད་ལ། རྒྱན་སྣང་དུ་རྩོད་པ་ལན་གྱིས་འཕངས་ཀྱང༌།
འདིར་ཡང་སྒྲས་གསལ་བར་བྱས་སོ། །རིགས་བྱིན་གྱིས་དགེ་བའི་ཆོས་མཐར་ཐུག་གི་སེམས་
བསྐྱེད་ལ་བྱས་པ་མ་གཏོགས་འདྲའོ། །སུ་ག་ཏ་ཤྲིས། སྒོམ་ལམ་ཟག་བཅས་སོ་སྐྱེ་ལམ་
ཡིན་པས་ཆོས་ཉིད་མངོན་དུ་མི་བྱེད་ཟེར་བ་དང་། འབུམ་པས། མཐོང་ལམ་དུ་ཆོས་ཉིད་
དང་སངས་རྒྱས་ཀྱིས་ཆོས་སྐུ་མངོན་དུ་བྱེད་པ་གཉིས་ལས་འདི་སྒོམ་ལམ་ཡིན་པས་དང་པོ་
མིན་ཟེར་བ་གཉིས་མི་འཐད་ཚུལ་སླའོ། །༼ཀ༽ངོ་བོ་ཡང་ཆོས་ཅན། རྣམ་པ་གསུམ་
མོ་སྟེ་གསུམ་ཡོད་དེ། ༼ག༽གསུམ་དུ་ཕྱེ་བར་མ་ཟད་གསུམ་པོ་དེ་དག་ཀྱང་རེ་རེ་ཞིང་
ཆུང་ངུ་ལ་སོགས་པའི་བྱེ་བྲག་གིས་རྣམ་པ་གསུམ་ཡིན་ལ། དགུར་མ་ཟད་དགུ་བོ་དེ་
ཡང་སོ་སོར་ཆུང་ངུའི་ཆུང་ངུ་ལ་སོགས་པའི་དབྱེ་བས་རྣམ་པ་གསུམ་ཡིན་ཏེ། དེ་
ལྟར་ན་དགུ་ཚན་གསུམ་གྱིས་མོས་པ་རྣམ་པ་ཉི་ཤུ་རྩ་བདུན་ནོ། །མོས་པ་ཉེར་བདུན་
གྱི་མདོ་མཚམས་ཕལ་ཆེར་ཡོངས་འཛིན་གྱི་བརྒྱད་སྟོང་བའི་མཆན་ལྟར་ལ། དེར་རང་
དོན་མོས་པ་འབྲིང་གི་ཆེན་པོའི་ཕྱི་མཐའ། འཛམ་གླིང་རང་བསྲེལ་གྱི་སྙིང་བོ་ཅན་གྱིས་
གང་བ་ལྟ་ཞོག ཅེས་པ་བཞག་པ་ནི་ནོར་ཏེ། རྒྱན་སྣང་ལས། འབྲིང་གི་ཆེན་པོ་གསུངས་
པ་ནི། ཀཽ་ཤི་ཀ་འཛམ་གླིང༌། ནས། གླིང་བཞི་བའི་འཇིག་རྟེན་གྱི་ཁམས་ཞེས་བཤད་དོ།།

འགྲེལ་མཆན་སྐབས་གཉིས་པ། 493 ལམ་ཤེས།
ཆེན་པོའི་ཆུང་ངུ་ནི། ཀཽ་ཤི་ཀ་གླིང་བཞི་བའི་འཇིག་རྟེན་ཁམས་ཀྱི་སེམས་ཅན་ཐམས་ཅད་
ལྟ་ཞོག་གི །ཞེས་གླིང་བཞིའི་སེམས་ཅན་གྱིས་མཆོད་པ་འབྲིང་གི་ཆེན་པོ་དང་། སྟོང་སྤྱི་
ཕུད་ཀྱི་དེ་ཆེན་པོའི་ཆུང་ངུ་དང་། སྟོང་གཉིས་པའི་དེ་ཆེན་པོའི་འབྲིང་དང༌། སྟོང་གསུམ་
གྱི་དེ་ཆེན་པོའི་ཆེན་པོ་དང་སྦྱར་ནས། ཀཽ་ཤི་ཀ་སྟོང་གསུམ་གྱི་སྟོང་ཆེན་པོའི་འཇིག་རྟེན་
གྱི་ཁམས་གྱི་སེམས་ཅན་རྣམས་རེ་རེས། ཞེས་པ་ནས། གཉིས་དོན་མོས་པ་ཆུང་ངུའི་འགོ་
བཟུང་ཡང༌། མཆན་དུ་གླིང་གཞིའི་སེམས་ཅན་གྱིས་མཆོད་པ་ཆེན་པོའི་ཆུང་ངུ་དང་། སྟོང་
སྤྱི་ཕུད་ཆེན་པོའི་འབྲིང་དང༌། སྟོང་གཉིས་ཆེན་པོའི་ཆེན་པོར་བྱས་ནས་སྟོང་གསུམ་གྱི་
སེམས་ཅན་གྱིས་མཆོད་པ་དང་སྟོང་གསུམ་གྱིས་སྔ་ཕྱི་མེད་པར་མི་ལུས་ཐོབ་པའི་བྱས་པའི་
མཆོད་རྟེན་ལ་བསྐལ་བའམ་བསྐལ་བ་ལས་ལྷག་པར་མཆོད་པ་གཉིས་གཅིག་ཏུ་བྱས་ནས་
གཉིས་དོན་མོས་པ་ཆུང་ངུར་བྱས་པའི་ཕྱིར་རོ། །མི་དམིགས་སོ། །ཞེས་པས་གཞན་དོན་
མོས་པ་ཆེན་པོའི་ཆེན་པོ་རྫོགས་ནས། དེ་སྐད་ཅེས་བཀའ་སྩལ་བ་དང་། ཞེས་པ་མན་མོས་
པ་གསུམ་གྱི་དོན་བསྡུ་ཡིན་ཏེ། རྒྱན་སྣང་ལས། མོས་པ་ཡིད་ལ་བྱེད་པ་གསུམ་ཆར་ཉེ་
བར་བསྡུ་བར་བྱ་བའི་ཞེས། ཕན་ཡོན་ཆེ་བ་རང་དོན་དང་། གཞལ་མེད་གཉིས་དོན་དང་།
མུ་མེད་པ་གཞན་དོན་ལ་སྦྱར་རོ། །
དེའི་ཕན་ཡོན་བསྟོད་བཀུར་བསྔགས་གསུམ་བཤད་པ།
གཉིས་པ་ཕན་ཡོན་ལ་གསུམ་ལས། དང་པོ་མཚམས་སྦྱར་བ་ནི། མོས་པ་དེ་སྒོམ་
པའི་བྱང་ཆུབ་སེམས་དཔའ་སྤྲོ་བ་བསྐྱེད་པའི་ཕྱིར། དུ། དེས་སྔར་བཤད་པ་དེ་ལྟར་
མོས་པ་ལ་སངས་རྒྱས་ལ་སོགས་པས་བྱང་སེམས་ཀྱིས་བསྟོད་པ་ལ་སོགས་པས་བཀུར་
བ་དང་བསྔགས་པ་མཛད་དོ། །ཞེས་བསྟོད་པ་དང༌། བཀུར་བ་དང་བསྔགས་པ་གསུངས་
པ༑ གཉིས་པ་རྩ་བ་ནི། མོས་ཡུལ་གཞུང་ལམ་འབྲས་བུའི་ཤེས་རབ་ཀྱི་ཕ་རོལ་ཏུ་ཕྱིན་

འགྲེལ་མཆན་སྐབས་གཉིས་པ། 494 ལམ་ཤེས།
པ་ལ། རང་དོན་གཉིས་དོན་གཞན་དོན་གྱི་འབྱུང་གནས་སུ་མོས་པའི་གནས་སྐབས་གསུམ་
པོ་རྣམས་ལ་ནི། །རིམ་པ་བཞིན་དུ་དགུ་ཚན་གསུམ་གྱིས་རང་དོན་མོས་པ་དགུ་ལ་བསྟོད་
པ་དང༌། །གཉིས་དོན་མོས་པ་དགུ་ལ་བཀུར་བ་དང་ནི་གཞན་དོན་མོས་པ་དགུ་ལ་བསྔགས་
པར་འདོད་དོ། །མདོ་ནི། ལེ་བརྒྱད་མའི་མཚམས་འབྱེད་ཚུལ་རོལ་མཚོ་ལྟར་ལ། སྣང་
བ་གཉིས་ལྟར་ན། ཡོན་ཏན་མཐའ་ཡས་པ་དང་ལྡན་པའོ། །ཞེས་པ་ཡན་མོས་པ་གསུམ་
གྱི་དོན་བསྡུར་བྱས་ན་ལེགས་སམ་དཔྱད། ལེ་མང་དུ་བཅོམ་ལྡན་འདས། ནས། དགྲ་
བཅོམ་ལ་བཀོད་པ་ལྟ་ཅི་སྨོས། ཞེས་བསྟོད་པ་དྲུག་པའི་བར་དང༌། བསྟོད་པ་བདུན་པ་
ཆད་ལ། ཀཽ་ཤི་ཀ་གང་ལས། ནས། མང་དུ་འཕེལ་ལོ། །ཞེས་པ་བསྟོད་པ་ཕྱི་མ་གཉིས་
དང་། བཀུར་བ་དང་པོ་གཉིས་ཏེ་བཞི་བསྡུས་ནས་བསྟན་ལ། གསུམ་པ་བཞི་བ་གཉིས་
ལྷན་གཅིག་ཏུ་བསྟན་པ་དང་། གཞན་འདྲ་སྟེ། སྙིང་རྗེ་ཆེན་པོས་མནན་པའི་ཕྱིར་རོ། །ཞེས་
པའི་བར་རོ། །དེ་ནས་ལྷའི་དབང་བོ། ནས། ལེའུ་སྟེ་ཉི་ཤུ་གསུམ་པའོ། །ཞེས་པའི་བར་
བསྟོད་བཀུར་བསྔགས་གསུམ་གྱི་དོན་བསྡུའོ། །ལོ་ཆེན་གྱིས། ཕན་ཡོན་གསུམ་མོས་པ་
ལ་མཚོན་ཙམ་ཡིན་པས། བསྔོ་བ་དང་ཡི་རང་སྒོམ་ལམ་གཉིས་ལ་ཡང་སྦྱར། ཞེས་པ་
ལྟར་ན། ཟག་མེད་སྒོམ་ལམ་གཉིས་ལ་ཡང་སྦྱོར་རམ་དཔྱད། གསུམ་པ་འགྲེལ་བ་ལ།
རྩ་བའི་དོན་འགྲེལ་བ་དང་། རང་བཞིན་ངོས་བཟུང་བ་གཉིས། དང་པོ་ནི། ཅེས་བྱ་བ་
གསུངས་ཏེ། དོན་གསུམ་གྱི་འབྱུང་གནས་སུ་ཇི་ལྟར་མོས་པ་བཞིན་མཐོང་བ་སྟེ་ཐོབ་
པའི་ཆོས་ཀྱི་མཚན་ཉིད་ཀྱི་ངོ་བོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཡིད་ཆེས་པའི་རྣམ་
པས་ཞུགས་པའི་མོས་པ་ཡིད་ལ་བྱེད་པ་དང་པོ་དང་གཉིས་པ་དང་གསུམ་པ་《སྟེ་དེ་གསུམ་
༼ཁ༽དང་པོ་རང་དོན་མོས་པ་ཆུང་འབྲིང་སོགས་ཀྱི་གནས་སྐབས་དགུ་དག་ཏུ་༼ ཀ༽སོ་
སོར་ཕྱེ་ན། ༼ག༽བསྟོད་པ་རྣམ་པ་དགུས་གོ་རིམ་བཞིན་དུ་མོས་པ་སྔ་མ་སྔ་མ་ལས་
ཕྱི་མ་ཕྱི་མ་རྟོགས་པ་གོང་ནས་གོང་དུ་ཁྱད་པར་དུ་འཕགས་པའི་སྒོ་ནས་མངོན་པར་དགའ་

འགྲེལ་མཆན་སྐབས་གཉིས་པ། 495 ལམ་ཤེས།
བར་བྱེད་ཅིང་དོན་གནས་ཀྱི་ཡོན་ཏན་བརྗོད་པ་སོགས་བསྟོད་པ་དགུ་དང་། དེ་བཞིན་
དུ་གཉིས་པ་གཉིས་དོན་མོས་པའི་གནས་སྐབས་དགུ་དག་ཏུ་སོགས་བཀུར་བ་དགུ་དང་།
གསུམ་པ་གཞན་དོན་མོས་པའི་གནས་སྐབས་དགུ་དག་ཏུ་སོགས་བསྔགས་པ་དགུ་སྦྱར་བར་
འདོད་དེ་ཤེར་སྒྲོན་དུ་མཐོང་བའི་ཆོས་ཀྱི་མཚན་ཉིད་ལ་བསྟོད་བཀུར་བསྔགས་པ་སྦྱར་ནས་
མོས་པའི་ཁྱད་ཆོས་ལ་སྦྱར་བ་ལྟར་བུ་ཉ་གཉིས་ཀྱིས་མཐོང་ཆོས་ཚེ་འདི་ལ་ཕན་ཡོན་བསོད་
ནམས་དགུ་སྐྱེད་བྱེད་ཀྱི་མཚན་ཉིད་ཅེས་སྦྱར་བ་དོན་མིན་ལ། སྔ་མ་ཉི་ཟེར་ལྟར་ཡིན་ནོ།།
མདོ་ནི། བརྒྱད་སྟོང་བར་བཅོམ་ལྡན་འདས་ལ། ནས། ཐེ་ཚོམ་མེད་པར་བྱེད་པའོ། །ཞེས་
པས་བསྟོད་པ་དགུ་དང༌། ཀཽ་ཤི་ཀ ནས། རྒྱུན་ཞུགས་ཀྱིས་འབྲས་བུ་འབྱེད་དོ། །ཞེས་
པས་བཀུར་བ་དགུ་དང་། ཀོ་ཤི་ཀ ནས། ལྔ་བའོ། །ཞེས་པ་བསྔགས་པ་དགུ་ལ་མཆན་
དུ་སྦྱར་ཀྱང་། རྒྱན་སྣང་ལས། འཕགས་པ་རྣམ་པར་གྲོལ་བའི་སྡེས་བྱང་ཆུབ་སེམས་དཔའ་
ལ་སྤྲོ་བ་སྐྱེད་པར་བྱེད་པ་ལ་ལེགས་སོ་ལེགས་སོ། །ཞེས་བྱ་བ་བྱིན་པས་བསྟོད་པ་དང་བཀུར་
བ་དང་བསྔགས་པའི་དོན་ཉེ་བར་སྡུད་པ་ཡིན་ནོ་ཞེས་བཤད་དོ། །ཞེས། དེ་ལྟ་བུ་ཉིད་ལེགས་
པའི་སླད་དུའོ། །ཞེས་པ་ཡན་གྱི་བསྔགས་པ་དགུ་དང༌། དེ་ནས་ཚེ་ལྡན་རབ་འབྱོར་གྱིས།
ཞེས་པ་མན་གསུམ་གའི་དོན་བསྡུ་བྱས་ན། གསེར་ཕྲེང་ལས། ཞེས་པ་ལྟར་རབ་འབྱོར་
གྱིས་བརྒྱ་བྱིན་ལ་ཁྱོད་ཀྱིས་བྱང་སེམས་ཀྱི་ཐེག་པ་བ་རྣམས་ལ་མོས་པ་བསྐྱེད་པ་ལེགས་སོ་
བ
ལེགས་སོ་ཞེས་གསུངས་པ་སོགས་འདི་གསུམ་གྱི་དོན་བསྡུ་ཡིན་ནོ་ཞེས་པའི་དོན་ཡིན་གྱི་འདི་
གསུམ་ལེགས་སོ་ཞེས་པའི་ངག་ཙམ་སྟོན་པ་མིན་པས་སོ། །ཞེས་པ་དང་འགྲིག་གོ །གཉིས་
པ་བསྟོད་སོགས་ཀྱི་རང་བཞིན་ངོས་བཟུང་བ་ནི། བསྟོད་སོགས་མངོན་པར་དགའ་བའི་ཚུལ་
ཡིན་པ་དེས་ན་བསྟོད་པ་ལ་སོགས་པ་འདི་དག་ནི་མོས་པ་སྒོམ་མཁན་ལ་ཡོན་ཏན་ཇི་ལྟར་
ཡོད་པ་ལྟར་གྱི་དོན་ཡང་དག་པ་ཇི་ལྟ་བ་བཞིན་རྟོགས་པའི་སྒོ་ནས་དེ་ལ་དགྱེས་པས་དོན་
གནས་བརྗོད་པའི་མཚན་ཉིད་ཅན་ཡིན་གྱི་དོན་ལ་མི་གནས་བཞིན་དུ་གཅམ་བུའི་སྟེ་ངག་

འགྲེལ་མཆན་སྐབས་གཉིས་པ། 496 ལམ་ཤེས།
སྙན་པའི་ངོ་བསྟོད་ཀྱི་ངོ་བོ་ནི་ཐ་ཡིན་ནོ། །ཉི་སྣང་ལས། རིག་བྱེད་ཤེས་པས་དོན་བརྗོད་
པ་ནི་བསྟོད་པ་ཡིན་ནོ། །ཞེས་དོན་དངོས་བརྗོད་པ་བསྟོད་པ་དང༌། སྒྲའི་ཚངས་པ་ནི་དམ་
པ་ཡིན་ནོ། །ཞེས་དོན་ལ་མེད་པའི་སྙན་ཚིག་བཀུར་བ་དང་། མར་ལྟ་བུའི་རྗེས་སུ་བརྗོད་
པ་བསྔགས་པ་ཡིན་ནོ། །ཞེས་རྗེས་སའི་ཚིག་བརྗོད་པ་བསྔགས་པ་ཞེས་བསྟོད་བཀུར་བསྔགས་
པ་སྒྲ་ཁོ་ནར་འདོད་པ་ལྟར་མིན་པར། དེ་ལྟར་མོས་པའི་ཕན་ཡོན་རྟོགས་ནས་གོང་མ་རྣམས་
དགའ་བའི་ཆ་ཤས་ལ་བྱ་གསུངས་པས། ཚིག་གསལ་ལྟར་ཐུགས་དགྱེས་པའི་གནས་ཁོ་ནའང་
མིན་ལ། ཤནྟི་བ་ལྟར་བརྗོད་པ་ཁོ་ནའི་ཆ་ཡང་མིན་པ་ཉི་སྣང་གི་དགོངས་པའོ། །ཉ་ཊི ཀ་
ཏུ་ཨཱརྱས་ལེགས་སོ་ལེགས་སོ་ཞེས་བསྔགས་པ་བརྗོད་པས་བསྔགས་པའི་དོན་གསལ་བར་བྱེད་
དོ་ཞེས་པས་བསྟོད་སོགས་ངག་ཏུ་བཤད་ཅེས་པ་གསེར་ཕྲེང་དུ་བཀག་པ་ལྟར་ལ། གསེར་
ཕྲེང་ལས། དེ་ཡང་ལེའུ་བརྒྱད་མར་འདི་གསུམ་གྱི་དོན་བསྡུའི་མདོ་སྦྱར་བ་མཐོང་བས་ཤེས་
སོ༑ ༑ཞེས། ལེའུ་བརྒྱད་མར་བརྒྱ་བྱིན་གྱིས་གསོལ་བ། ནས། མཐའ་ཡས་པའི་ཡོན་
ཏན་དང་ལྡན་པའོ། །ཞེས་པ་མོས་པ་གསུམ་གྱི་དོན་བསྡུའི་མདོ་བསྟོད་སོགས་ལ་སྦྱར་བས་
ངག་ཙམ་མིན་པར་ཤེས་ཏེ། རང་དོན་མོས་པ་ཡོན་ཏན་ཆེན་པོ་དང༌། གཉིས་དོན་མོས་
པ་ཚད་མ་མཆིས་པའི་ཡོན་ཏན་དང༌། གཞན་དོན་བསམ་མི་ཁྱབ་པའི་ཡོན་ཏན་དང་ལྡན་
པར་གསུངས་པའི་ཕྱིར། ཞེས་པའོ། །རང་དོན་མོས་པ་སྐོར་དགུས་དགུར་བཞག་པ་བཞིན་
དུ་བསྟོད་པ་དགུ་ཡང་བཞག་པས་མཚམས་ཀྱིས་ཤེས་སོ། །བསོད་གྲགས་པ་དང་རྗེ་བཙུན་
པས་མོས་པ་སྒོམ་ལམ་ཀྱི་ཕན་ཡོན་དང་སྐབས་འདིའི་མོས་པའི་ཕན་ཡོན་ཁྱད་མེད་བྱས་ཀྱང་
སྒོ་མང་དང་སེར་སྨད་པ་སྐབས་འདིའི་དེ་བསྟོད་བཀུར་བསྔགས་པའི་ཆ་ཙམ་ལ་བཞག་པ་
རྗེ་ཡབ་སྲས་དང་མཐུན་སྙམ་མོ། །

ལམ་ཤེས།
འགྲེལ་མཆན་སྐབས་གཉིས་པ། 497
བསྔོ་བ་སྒོམ་ལམ་བཤད་པ།
གཉིས་པ་བསྔོ་བ་ལ་གསུམ་གྱི་དང་པོ་མཚམས་སྦྱར་བ་ནི། གོང་གི་ཚུལ་དེ་ལྟར་
ཡུམ་ལ་མོས་པ་ལས་དེའི་དགེ་རྩ་མི་ཟད་པར་བྱེད་པའི་བརྗོ་བ་འབྱུང་བས་དེའི་འོག་ཏུ་
གཉིས་པ་བརྔོ་བ་ཡིད་ལ་བྱེད་པ་ཞེས་བྱ་བ་གསུངས་ཏེ། གཉིས་པ་རྩ་བ་ལ། ཉི་སྣང་
དང་ལེའུ་བརྒྱད་མ་ལྟར་བསྔོ་བའི་ཁྱད་པར་དང་། བྱེད་པ་དང་། ངོ་བོ་གསུམ་ལས། དང་
པོ་ནི། བྱང་སེམས་ཀྱི་དགེ་རྩ་མི་དམིགས་པར་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་
སེམས་ཅན་གྱི་དོན་དུ་བླ་མེད་བྱང་ཆུབ་ཏུ་ཡོངས་སུ་བརྗོ་བ་ཉན་རང་སོགས་ཀྱི་དགེ་རྩ་
ལས་ཁྱད་པར་ཅན་ཡིན་ཏེ། མདོ་ནི། དེ་ནས་བྱང་ཆེན་བྱམས་པས། ནས། མཉམ་པ་
ཞེས་བྱའོ། །ཞེས་པའི་དོན་ཉི་སྣང་དུ་གསལ་ལོ། །གཉིས་པ་སྔ་མའི་སྒྲུབ་བྱེད་བསྔོ་བ་དེ་
ཡི་ལས་ནི། ཉན་རང་རང་དོན་ཁོ་ན་དང་བྱང་སེམས་ཐམས་ཅད་ཀྱི་དོན་དུ་གནས་པས་
བྱེད་པ་མཆོག་ཡིན་ནོ། །མདོ་ནི། ཅིའི་ཕྱིར་ཞེ་ན། ནས། བྱང་ཆུབ་ཏུ་ཡོངས་སུ་
བསྔོའོ། །ཞེས་པའོ། །འགྲེལ་བ་ཆེ་ཆུང་གཉིས་སོགས་སུ་འདི་གཉིས་བསྔོ་བ་དང་པོར་བྱས་
སོ༑ ༑གསུམ་པ་བསྔོ་བའི་རང་བཞིན་ལ། བཅུ་གཅིག་ལས། དང་པོ་བསྔོ་བྱའི་རྫས་དང་
སྔོ་བྱེད་ཀྱི་སེམས་དང་། སྔོ་བ་བོ་ལ་བདེན་ཞེན་འགོག་པ་གསུམ་ནི། རིམ་བཞིན་སྔར་གྱི་
བསྔོ་བ་དེ་ནི་བསྔོ་བྱའི་རྫས་དམིགས་མེད་དུ་རྟོགས་པའི་རྣམ་པ་ཅན། །གྱིས་ཟིན་པའི་
བསྔོ་བ་དང་། མདོ་ནི། དེ་ནས་ཚེ་ལྡན་རབ་འབྱོར། ནས། བྱང་ཆུབ་ཏུ་ཡོངས་སུ་བསྔོ་
བར་བྱའོ། །ཞེས་པའོ། །སྔོ་བྱེད་ཀྱི་སེམས་བདེན་མེད་དུ་རྟོགས་པས་ཕྱིན་ཅི་མ་ལོག་
པའི་མཚན་ཉིད་དོ། །མདོ་ནི། དེ་ནས་བྱང་ཆེན་བྱམས་པས། ནས། བསྔོ་བ་བླ་ན་མེད་
པའོ། །ཞེས་པའོ། །སྔོ་བ་པོ་བདེན་ཞེན་གྱིས་དབེན་པའི་དང༌། མདོ་ནི། གལ་ཏེ་བྱང་
ཆེན་ནས་ཕ་རོལ་ཏུ་ཕྱིན་པའོ། །ཞེས་པའོ། །བསྔོ་བྱའི་རྫས་བཟང་ངན་དུ་བདེན་ཞེན་འགོག་

འགྲེལ་མཆན་སྐབས་གཉིས་པ། 498
ལམ་ཤེས།
པ་དགེ་རྩ་ཐམས་ཅད་སངས་རྒྱས་ཀྱི་བསོད་ནམས་ཚོགས། །སོགས་ཀྱིས་རང་བཞིན་
དུ་ཀུན་རྫོབ་ཏུ་སྐྱེ་ཞིང་དོན་དམ་པར་མེད་པར་དྲན་པའི་སྤྱོད་ཡུལ་ཅན། །གྱི་བསྔོ་བ་དང་།
མདོ་ནི། གཞན་ཡང་བྱང་ཆེན་སངས་རྒྱས། ནས། ཕྱིན་ཅི་ལོག་ཏུ་མི་འགྱུར་རོ། །ཞེས་
པའོ། །བསྔོ་བྱ་ཕར་ཕྱིན་ལ་བཟང་ངན་དུ་བདེན་ཞེན་འགོག་པ་ནི། དེ་དག་བདེན་པར་
མེད་ཀྱང་ཐ་སྙད་དུ་ཐབས་མཁས་པ་དང་བཅས་པར་རྟོགས་པས་དང་། མདོ་ནི། བྱམས་
པས་སྨྲས་པ། ནས། ཟུག་རྔུ་ཅན་ཏེ། ཞེས་པའོ། །བསྔོ་བའི་འཁོར་གསུམ་བདེན་ཞེན་
གྱིས་མཚན་མ་མེད་པ་དང༌། །མདོ་ནི། འདི་ལྟ་སྟེ་དཔེར་ན། ནས། རིགས་ཀྱི་བུ་མོས།
ཞེས་པའོ། །བསྔོ་ཚུལ་འཁོར་གསུམ་མི་དམིགས་པར་བསྔོ་བ་སངས་རྒྱས་རྗེས་སུ་ཡི་རང་
དང༌། །མདོ་ནི། ཇི་ལྟར་ན་འདས་པ་དང༌། ནས། མཐར་ཕྱིན་པར་འགྱུར་རོ། །ཞེས་
པའོ། །འཁོར་བའི་རྒྱུར་མི་བསྔོ་བ་ནི་ཁམས་གསུམ་གཏོགས་པ་མ་ཡིན་དང༌། །འདི་
གཉིས་བསྔོ་ཚུལ་ལ་སྦྱར་རོ། །མདོ་ནི། གཞན་ཡང་བྱང་ཆུབ། ནས། ཡོངས་སུ་བརྟགས་
པར་བྱའོ། །ཞེས་པའོ། །སེམས་གསུམ་གྱིས་བསྟན་པའི་བསྔོ་བ་གསུམ་ནི་《ཆུང་ངུ་དང་
འབྲིང་དང་ཆེན་པོ་ཡི། །བསྔོ་བ་གཞན་ནི་རྣམས་གསུམ་པོ། །བསོད་ནམས་ཆེ་
འབྱུང་བདག་ཉིད་དོ། །མདོ་ནི། དེ་ནས་བཅོམ་ལྡན་འདས་ཀྱི། ནས། གོང་ན་མེད་
པར་བྱའོ། །ཞེས་པ་དང་། རབ་འབྱོར་གཞན་ཡང༌། ནས། གོང་ན་མེད་པར་བྱའོ། །ཞེས་
པ་དང་། རབ་འབྱོར་གཞན་ཡང་། ནས། མཉམ་པའི་བར་བྱའོ། །ཞེས་པ་གསུམ་རིམ་
བཞིན་ནོ། །རྟོགས་སྣང་དུ་བསྔོ་བའི་རང་བཞིན་ཁྱད་ཆོས་བརྒྱད་དུ་དབྱེ་བ་གསུམ་ཡང་བྱའོ།།
གསུམ་པ་འགྲེལ་བ་ལ་ཞེས་བྱ་བ་གསུངས་ཏེ། གསེར་ཕྲེང་ལྟར་འདི་ལ་དྲུག་ལས། དང་
པོ་༼ང༽བཅུ་གཉིས་པོ་དེ་དག་གང་ཞེ་ན། འདིར་བསྟན་བསྔོ་བ་སྒོམ་ལམ་ཆོས་ཅན། མོས་
པའི་སྐབས་སུ་ཇི་སྐད་བཤད་པའི་མོས་པའི་ཡུལ་ཉན་རང་གི་དགེ་བ་ལས་ཁྱད་པར་ཅན་
གྱི་བསྔོ་བ་ཡིན་ཏེ་དང༌། བསྔོ་བྱ་དོན་དམ་པར་མི་དམིགས་པའི་མིང་ཅན་གྱི་བསྔོ་བ་ཡིན་

འགྲེལ་མཆན་སྐབས་གཉིས་པ། 499 ལམ་ཤེས།
ཏེ༑ དང༌། ཕྱིན་ཅི་མ་ལོག་པའི་མིང་ཅན་གྱི་བསྔོ་བ་དང༌། སྔོ་བ་བོ་དོན་དམ་པར་
དབེན་པའི་བསྔོ་བ་དང་། དེ་བཞིན་གཤེགས་པའི་དགེ་བའི་རྩ་བའི་ཚོགས་ཀྱི་རང་
བཞིན་དྲན་པའི་མིང་ཅན་གྱི་བསྔོ་བ་དང༌། ཐབས་ལ་མཁས་པ་དང་བཅས་པའི་བསྔོ་
བ་དང༌། འཁོར་གསུམ་དུ་དམིགས་པའི་མཚན་མ་མེད་པའི་བསྔོ་བ་དང་། སངས་རྒྱས་
ཀྱིས་གནང་ཞིང་དགྱེས་པའི་བསྔོ་བ་དང༌། ཁམས་གསུམ་པར་མ་གཏོགས་པའི་བསྔོ་
བ་དང༌། ༼ཁ༽བསྔོ་བ་ཆུང་ངུ་ཡིན་ཏེ་དང༌། བསྔོ་བ་འབྲིང་དང༌། བསྔོ་བ་ཆེན་པོ་
སྟེ༑ ༼ཀ༽བསོད་ནམས་ཆེན་པོ་འབྱུང་བའི་ཞེས་ཐ་མ་གསུམ་གར་སྦྱར་༼ཅ༽ཞེས་
བྱ་བ་དེ་ལྟར་མིང་དུ་བཏགས་པའི་བསྔོ་བ་ཡིད་ལ་བྱེད་པ་ཡིན་ཏེ་ཞེས་བསྒྲུབ་བྱའི་ཆོས་
དང༌། འོག་གི་རྟགས་སམ་དོན་དང་གོ་རིམ་བཞིན་དུ་སྦྱར་ན། ཟླ་ན་མེད་པའི་བྱང་
ཆུབ་དོན་དམ་པར་༼ཇ༽དང༌། ཕྱི་མ་རྣམས་ལ་ཡང་ཆོས་ཅན་འདྲ་ལ་མིང་དོན་དེ་ལྟར་
སྦྱར་དགོས་པ་རྣམ་བཤད་ལྟར་རོ། །མདོ་ནི། བརྒྱད་སྟོང་བར་དེ་ནས་བྱང་ཆེན་བྱམས་
པས། ནས། མཉམ་པ་ཞེས་བྱའོ་ཞེས་པ། རྒྱན་སྣང་ལས། དང་པོར་ཁྱད་པར་ཅན་གྱི་
ཡོངས་སུ་བསྔོ་བའི་ཡིད་ལ་བྱེད་པ་བསྟན་པའི་ཕྱིར། ཞེས་རྩ་ཚིག་དང་པོ་གཉིས་ཀའི་མདོ་
བསྔོ་བ་དང་པོར་སྦྱར་ནས། བླ་མེད་བྱང་ཆུབ་བདེན་ཞེན་གྱིས་མི་དམིགས་པར་སྒྱུ་མ་ལྟར་
སེམས་ཅན་གྱི་དོན་དུ་དེར་བསྔོ་བས་ཉན་ཐོས་སོགས་དང་མི་མཉམ་པས་ཁྱད་པར་ཅན་དུ་
གསུངས་སོ། །གསེར་ཕྲེང་ལས། གཞུང་འདི་དང་རྒྱན་སྣང་གི་བསྔོ་བ་ཐ་མ་གསུམ་ལ་
མི་དམིགས་པ་ལ་ཞེས་ཡུལ་དུ་བྱས་ཀྱང་མི་དམིགས་པར་ཞེས་ཡུལ་ཅན་གྱི་རྟོགས་ཚུལ་ལ་
སྦྱར་ན་ལེགས་ཏེ་ཞེས་པ། དོན་བཅུ་གཉིས་མི་དམིགས་པར་རྟོགས་པའི་བློ་བསྔོ་བའི་དམིགས་
པར་བྱས་ན་རྒྱན་སྣང་གི་ལུང་དེ་དག་དང་འགལ་བས། ཟིན་བྱེད་ཀྱིས་རྟོགས་ཚུལ་ལ་སྦྱོར་
དགོས་གསུངས་ཀྱི། མི་དམིགས་པ་ལ་ཞེས་པ་མ་དག་ཞེས་པ་མིན་ནོ། །འོག་ཏུ་ལུང་འདིས་
ཁྱད་པར་ལ་སོགས་པ་སྔོ་བར་བྱེད་མཁན་ལ་མི་བྱེད་པར་བསྔོ་བའི་གྲངས་བཅུ་གཉིས་གང་

འགྲེལ་མཆན་སྐབས་གཉིས་པ། 500 ལམ་ཤེས།
ཞེས་པའི་ལན་དུ་སྦྱོར་བ་ཡང་བཀག་གོ །ཞེས་པས་སྐྱེ་བ་སོགས་བསྔོ་བ་བཅུ་གཉིས་ཡུལ་
བཅུ་གཉིས་མི་དམིགས་པར་རྟོགས་པའི་བསྔོ་བྱས་ཕྱེ་བར་བཤད་པ་ཡང་བཀག་ཅེས་པའོ།།
བསྔོ་བྱ་ཚུལ་ཁྲིམས་ལ་སོགས་པའི་ཟག་མེད་ཀྱི་ཕུང་བོ་ལྔ་དོན་དམ་པར་མི་དམིགས་པར་
རྟོགས་པའི་སོགས་དང༌། མདོ་ནི། དེ་སྐད་ཅེས་སྨྲས་པ་དང༌། ནས། བརྗོད་པར་བྱ་བ་
ཡིན་ཏེ་ཞེས་པ་དང༌། དེ་ལ་གང་ཟག ནས། ཡོངས་སུ་བསྔོ་བར་འགྱུར་རོ། །ཞེས་པ་
འཕྲོས་ཡིན་ཏེ། རྒྱན་སྣང་ལས། ད་ནི་དེ་ལ་རྒོལ་བ་ངན་པ་ལ་ལན་གདབ་པའི། ཞེས་
གསུངས་པའི་ཕྱིར། སྔོ་བར་བྱེད་པའི་སེམས་དོན་དམ་པར་མི་དམིགས་པར་སོགས་དང་།
མདོ་ནི། དེ་ནས་གནས་བརྟན། ནས། མངོན་པར་ཞེན་པའི་ཕྱིར་རོ། །ཞེས་པའོ། །བསྔོ་
བ་བོ་བདག་ལ་སོགས་པས་གཞན་དང་ལྡན་པའི་དངོས་པོ་དོན་དམ་པར་སོགས་དང༌། མདོ་
ནི༑ གལ་ཏེ་ཡང༌། ནས། ཕ་རོལ་ཏུ་ཕྱིན་པ་ཡིན་ནོ། །ཞེས་པའོ། །ཉན་ཐོས་དང་བཅས་
པའིདུས་གསུམ་གྱི་སངས་རྒྱས་ཀྱི་དགེ་བ་དོན་དམ་པར་སོགས་དང༌། མདོ་ནི། གང་
ཡང་སངས་རྒྱས། ནས། བསྔོ་བ་ཡིན་ནོ། །ཞེས་པའོ། །སྦྱིན་པ་ལ་སོགས་པ་དྲུག་དོན་
དམ་པར་མི་དམིགས་པར་སོགས་དང༌། མདོ་ནི། འདི་ལྟར་བྱང་ཆེན། ནས། བྲལ་བ་
ཡིན་ནོ་ཞེས་པའོ། །སེམས་བསྐྱེད་ནས་སངས་རྒྱས་ཀྱི་བར་དང༌། དེ་ནས་མྱ་ངན་ལས་
འདས་པའི་བར་དང༌། དེ་ནས་དམ་པའི་ཆོས་ནུབ་པའི་བར་ཏེ། བར་གསུམ་གྱི་དགེ་བ་
སོགས་བསྔོ་བའི་འཁོར་གསུམ་ལ་བདེན་ཞེན་གྱི་མཚན་མ་བཀག་པའི་ཤེས་རབ་ཀྱི་སོགས་
དང་། མདོ་ནི། འོན་ཀྱང་། ནས། བསླབ་པར་མི་བྱའོ། །ཞེས་པའོ། །ཐེག་པ་གསུམ་གྱི་
ལམ་ཐམས་ཅད་དོན་དམ་པར་སོགས་དང༌། མདོ་ནི། ཡང་དེས་ཇི་ལྟར། ནས། རྫོགས་
པ་ཡིན་ནོ། །ཞེས་པའོ། །འདོད་པ་ལ་སོགས་པའི་ཁམས་དོན་དམ་པར་སོགས་དང་།
འཁོར་བའི་རྒྱུར་མི་བསྔོ་བར་བྱང་ཆུབ་ཏུ་བསྔོ་ཞེས་སྦྱར་རོ། །མདོ་ནི། གཞན་ཡང་རིགས་
གྱི་བུ། ནས། ཡོངས་སུ་བསྔོ་བའོ། །ཞེས་པའོ། །སེམས་ཅན་ཐམས་ཅད་དགེ་བ་བཅུ་

འགྲེལ་མཆན་སྐབས་གཉིས་པ། 501 ལམ་ཤེས།
ལ་སོགས་པའི་ལས་ཀྱི་ལམ་ལ། སོགས་པས་ཚད་མེད་བསམ་གཏན་གཟུགས་མེད་མངོན་
ཤེས་ལྔ་ཐོབ་པའི་བསོད་ནམས་ལས་བྱང་སེམས་ཀྱིས་སྔར་ཐབས་ཤེས་དང་ལྡན་པའི་བསྔོ་
བ་མཆོག་ཡིན་པའི་ཕྱིར། དང༌། མདོ་ནི། ཆོས་ཉིད་འདི། ནས། མངོན་ཤེས་ཐོབ་པའི་
བསོད་ནམས་མངོན་དུ་བྱེད་པ་ལྟ་ཞོག ཞེས་པའོ། །འདི་ཡོངས་འཛིན་གྱི་མཆན་ནོར་འདུག
སེམས་ཅན་རྣམས་རྒྱུན་དུ་ཞུགས་པ་ལ་སོགས་པས་འབྲས་བུ་ཕྱི་མ་གསུམ་དང་རང་རྒྱལ་
གྱི་བར་ཐོབ་པར་བྱས་པ་ལ། སེམས་ཅན་དེ་སྙེད་ཀྱིས་མཆོད་པའི་བསོད་ནམས་ལས་བྱང་
སེམས་ཀྱི་བསྔོ་བ། ཞེས་དང༌། མདོ་ནི། རབ་འབྱོར་སྟོང་གསུམ་ནས། རང་སངས་
རྒྱས་སུ་གྱུར་བ་དང༌། ཞེས་པའོ། །གསེར་ཕྲེང་ལས། འདིར་སྟོང་གསུམ་གྱི་སེམས་ཅན་
གྱི་རྒྱུན་ཞུགས་སོགས་ལ་མཆོད་པར་བཞེད་པ་ནི་མདོ་འགྲེལ་རྣམས་དང་མི་མཐུན་ནོ། །ཞེས་
པ་སྔར་ལྟར་མ་བྱས་པར་དེ་དག་གིས་སྤྱིར་རྒྱུན་ཞུགས་སོགས་ལ་མཆོད་པར་བྱས་ན་མི་འཐད་
ཅེས་པའོ། །འོད་ཀྱང་ཉ་ཊིཀ་དང་རྣམ་བཤད་སོགས་སུ་བརྒྱད་སྟོང་བ་ལྟར་སེམས་ཅན་
རྣམས་འབྲས་བུ་བཞི་སོགས་ལ་བཀོད་པའི་བསོད་ནམས་ལས་དེ་དག་ལ་མཆོད་པ་མེད་དོ།།
སེམས་ཅན་རྣམས་བླ་ན་མེད་པའི་བྱང་ཆུབ་ལ་གནས་པ་རྣམས་སེམས་ཅན་ཐམས་ཅད་
ཀྱིས་བསྐལ་བ་གངྒའི་ཀླུང་གི་བྱེ་མ་སྙེད་དུ་གོས་སོགས་གྱིས་མཆོད་པ་དམིགས་བཅས་ཀྱིས་
ཕུལ་བ་བས་བྱང་སེམས་ཐབས་ཤེས་ཀྱིས་ཟིན་པའི་བསྔོ་བ་མཆོག་ཡིན་པའི་ཕྱིར། མདོ་ནི།
རབ་འབྱོར་ཡང་། ནས། སྦྱིན་པར་བྱེད་པ་ཡིན་པའི་ཕྱིར་རོ། །ཞེས་པའོ། །༼ ཆ༽ མི་
དམིགས་པ་ལ་སྟེ་མི་དམིགས་པར་སྒྱུ་མ་ལྟར་དམིགས་པ་དང༌། ཐེག་པ་གསུམ་གྱིས་
གདུལ་བར་བྱ་བའི་སེམས་ཅན་རིགས་ཅན་གསུམ་ལ་རང་རང་གི་ལམ་ཉེ་བར་སྟོན་པའི་
རྒྱུའི་སྙིང་རྗེའི་ངོ་བོ་གཞན་ཕན་གྱི་བྱེད་པ་དང་ལྡན་པའི་ཐབས་ཤེས་རྣམས་ཀྱིས་ཟིན་པའི་
བསྔོ་བ་ཡིན་པའི་ཕྱིར། ༼ཁ༽ གཉིས་པ་རྒྱས་པར་ན་འདི་རྟགས་བཅུ་གཉིས་པོ་ཐམས་ཅད་
ལ་སྦྱར་ཏེ་ཚུལ་ཁྲིམས་ལ་སོགས་པའི་ཕུང་བོ་མི་དམིགས་པ་ལ། ནས། ཟིན་པའི་བསྔོ་བ་

འགྲེལ་མཆན་སྐབས་གཉིས་པ། 502 ལམ་ཤེས།
ཡིན་པའི་ཕྱིར་བཅུ་གཉིས་པའི་བར་སྦྱར་ལ། བསྡུ་ན་རྣམ་བཤད་ལྟར་སྔོ་བར་བྱེད་པའི་སེམས་
མི་དམིགས་པའི་བསྔོ་བ་ཡིན་པའི་ཕྱིར་ཞེས་བྱའོ། །གང་གི་ཆེད་དུ་ན། སེམས་ཅན་ཐམས་
ཅད་ཀྱི་དོན་དུའོ། །གསུམ་པ་དགོས་པ་གང་གི་དོན་དུ་ན། བསྔོ་བྱའི་དགེ་བ་དེ་དག་མི་
ཟད་པར་བྱ་བའི་ཕྱིར་རོ། །༼ཀ༽གང་དུ་བསྔོ་ན། བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཏུ་བསྔོ་བ་འོ། །༼ག༽ཐབས་གང་གིས་བསྔོ་ན། སྔོ་བྱེད་རྣམ་པ་བཅུ་
གཉིས་ཀྱིས་བྱེད་དོ། །༼ཉ༽ རྒྱན་སྣང་ལས། བསྔོ་བའི་ཡིན་ལ་བྱེད་པ་གཅིག་ཁོ་ན་འགའ་
ཞིག་ལ་མངོན་པར་ཞེན་པ་ཡིན་པས་དེའི་གཉེན་པོའི་དོན་དུ་བཤད་པའི་ཚུལ་གྱིས་སྐྱེ་བོ་བློ་
དམན་པ་རྣམས་ལ་ཕན་གདགས་པའི་ཕྱིར་རབ་ཏུ་དབྱེ་བ་རྣམ་པ་བཅུ་གཉིས་སུ་བྱས་པ་ཡིན་
ལ༑ ཞེས་གསུངས་པས་བསྔོ་བ་བཅུ་གཉིས་དོན་གཅིག་ཡིན་ལ། ལྔ་བ་བསྔོ་རྒྱུའི་དགེ་བ་
ནི༑ རང་གཞན་གྱི་དགེ་རྩ་དང༌། གསེར་ཕྲེང་ལས། མདོ་ལས་འདི་དག་དང་པོར་བློས་
གཅིག་ཏུ་བསྡོམས་ཤིང་དེ་ནས་རྗེས་སུ་ཡི་རང་བར་བྱས་ནས་དེའི་དགེ་བ་བསྔོ་བར་གསུངས་
པས་གཞན་གྱི་དགེ་རྩ་བསྔོ་བར་གསུངས་པའི་དོན་ནི། ཕྲག་དོག་མེད་པའི་ཡི་རང་བྱས་ན་
བྱེད་པ་པོ་དང་མཚུངས་པར་ཐོབ་པའི་དགེ་བ་དེ་ཉིད་བསྔོ་བ་ལ་བཏགས་སམ་སྙམ་མོ། །ཞེས་
གསུངས་པས། གཞན་གྱི་དགེ་རྩ་རྫོགས་བྱང་དུ་བསྒྱུར་ཚུལ། དེ་ལ་རང་གིས་ཡི་རང་གི་
དགེ་བ་རྫོགས་བྱང་དུ་བསྒྱུར་བ་ལ་དེ་བསྒྱུར་ཞེས་བཏགས་པ་ཡིན་ཏེ། འཁོར་བའི་བསྡུས་
པའི་དགེ་བ་རྫོགས་བྱང་གི་རྒྱུར་བསྒྱུར་ཚུལ་མེད་པའི་ཕྱིར་རོ། །དྲུག་པ་བསྔོ་བའི་ངོ་བོ་ལ།
དགེ་རྩ་བྱང་ཆུབ་ཏུ་སྟོབས་པའི་སེམས་པ་དང༌། མི་ཟད་པར་འདོད་པའི་འདུན་པ་འཇོག་
གི གསེར་ཕྲེང་ལས། རང་བཞིན་མེད་རྟོགས་ཀྱི་ཤེས་རབ་ཀྱང་དགོས་སོ། །ཞེས་པ་གྲོགས་
ལ་དགོས་ཞེས་པ་ཡིན་ནོ། །

འགྲེལ་མཆན་སྐབས་གཉིས་པ། 503 ལམ་ཤེས།
རྗེས་སུ་ཡི་རང་སྒོམ་ལམ་བཤད་པ།
གསུམ་པ་རྗེས་སུ་ཡི་རང་ལ་གསུམ་གྱི་དང་པོ་མཚམས་སྦྱར་བ་ནི། གོང་གི་ཚུལ་
དེ་ལྟར་ལེགས་པར་བསྔོས་པའི་དགེ་བའིདངོས་པོ་རྣམས་ཡི་རང་གིས་མངོན་པར་སྤེལ་
བར་བྱ་བ་ཡིན་པས་བསྔོ་བའི་འོག་ཏུ་གསུམ་པ་རྗེས་སུ་ཡིད་རང་བ་ཡིད་ལ་བྱེད་པ་ཞེས་
བྱ་བ་གསུངས་ལ། སྡུད་པར་ཡི་རང་བསྔོ་བའི་གོང་དུ་བསྟན་པ་ནི། ཡི་རང་གི་དགེ་བ་
རྫོགས་བྱང་དུ་བསྔོ་བས་ཡིན་ནོ། །གཉིས་པ་རྩ་བ་ནི། ཀུན་རྫོབ་ཏུ་དགེ་བའི་འཁོར་གསུམ་
སྒྱུ་མ་ལྟ་བུར་རྟོགས་པའི་ཐབས་དང་དོན་དམ་པར་དེ་དག་མི་དམིགས་པར་རྟོགས་པའི་ཤེས་
རབ་ཀྱིས་ཟིན་པ་དག་གིས། རང་གཞན་གྱི་དགེ་བའི་རྩ་བ་ལ་དགའ་བ་སྒོམ་པའི་ཡིད་
བདེ་དང་མཚུངས་ལྡན་གྱི་དང་བའི་དད་པ་ཡི་རང་བ་ཡིན་ལ། དེ་མཚུངས་ལྡན་དང་བཅས་
པ་ནི་རྗེས་སུ་ཡི་རང་ཡིད་ལ་བྱེད་པའི་སྒོམ་པ་ཡིན་པར་མདོ་འདིར་བརྗོད་དོ། །མདོ་
ནི༑ དེ་ནས་ཚེ་ལྡན་རབ་འབྱོར་གྱིས། ནས། བསྔོ་བའི་ལེའུ་སྟེ་ཉེར་བཞི་བའོ། །ཞེས་
པའོ། །གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། ཕྲག་དོག་ཟད་པའི་རབ་ཏུ་
དགའ་བའི་སེམས་ཀྱིས་ཀུན་རྫོབ་ཏུ་དགེ་བ་གོང་ནས་གོང་དུ་སྤེལ་བའི་ཐབས་ཀྱིས་དགེ་
བའི་རྩ་བ་རྣམས་དམིགས་ནས་ཡི་རང་བ་ཀུན་རྫོབ་ཡུལ་ཅན་དང་། དགེ་བ་དེ་དག་དོན་
དམ་པར་མི་དམིགས་པ་ཉིད་ཀྱིས་སྒོ་ནས་རྗེས་སུ་ཡི་རང་བར་བྱ་བ་དོན་དམ་ཡུལ་ཅན་
གྱི་ཡི་རང་དག་ཡིན་ནོ། །མདོ་ནི། བརྒྱད་སྟོང་བར། བམ་པོ་བརྒྱད་པ། ནས། ཞེས་པ་
སྟེ་དྲུག་པའོ། །ཞེས་པའོ། །གསུམ་པ་སྒོམ་ལམ་ཟག་བཅས་གསུམ་པོ་དེ་ལ་བྱེད་ལས་མདོར་
བསྡུས་པའི་དོན་ནི། ཡོན་ཏན་གྱི་འབྱུང་ཁུངས་ཤེར་ཕྱིན་ལ་བརྟེན་ནས་ཡུམ་དོན་གསུམ་
གྱི་འབྱུང་གནས་སུ་ཡིད་ཆེས་པའི་མོས་པ་ཡིད་ལ་བྱེད་པས་ནི། དཔེར་ན་གསེར་གྱི་གཏེར་
རམ་འབྱུང་ཁུངས་དག་ནས་གསེར་གྱི་གར་བུ་མང་བོ་ཐོབ་པ་བཞིན་དུ་བསོད་ནམས་

འགྲེལ་མཆན་སྐབས་གཉིས་པ། 504 ལམ་ཤེས།
མང་བོ་མངོན་པར་འདུ་བྱེད་དོ། །བསྔོ་བ་ཡིད་ལ་བྱེད་པས་ནི། གར་བུ་དེ་གསེར་
མགར་གྱིས་རྣ་རྒྱན་སོགས་སུ་སྒྱུར་བ་བཞིན་དུ་མོས་པས་བསྐྲུན་པའི་དགེ་བ་སོགས་ཡང་
དག་པར་རྫོགས་པའི་བྱང་ཆུབ་ཀྱི་ཡན་ལག་ཏུ་བྱེད་དོ། །རྗེས་སུ་ཡི་རང་བ་ཡིད་
ལ་བྱེད་པས་ནི། ཡི་རང་སྒོམ་པ་པོ་རང་དང་ཡི་རང་བྱ་བའི་དགེ་བ་སྒྲུབ་པ་པོ་གཞན་
གཉིས་ཀྱི་བློ་མཉམ་ན་བསོད་ནམས་བྱས་བ་མཉམ་པ་ཉིད་འཐོབ་པོ་ཞེས་བསྟན་པས། བློ་
དམན་ན་ཆུང་ངུ་དང་། མཐོ་ན་ཆེ་བར་ཐོབ་ཅེས་ཤུགས་ལ་འཕངས་སོ། །ཞེས་རིན་ཆེན་
བང་མཛོད་གསུངས་པ་ལེགས་སོ། །ཞེས་བྱ་བ་འདི་བྱེད་ལས་ཀྱི་ཁྱད་པར་ཡིན་ནོ། །
སྒྲུབ་པ་སྒོམ་ལམ་བཤད་པ།
གཉིས་པ་ཟག་མེད་སྒོམ་ལམ་ལ། དབྱེ་བས་མཚམས་སྦྱར་བ་དང་།
བོའོ། །དང་པོ་ནི། དམན་མཆོག་གི་རིམ་པས་ཟག་པ་དང་བཅས་པའི་སྒོམ་ལམ་གྱི་འོག་
ཏུ་ཟག་པ་མེད་པའི་སྒོམ་པའི་ལམ་འཆད་པ་སྟེ། སྔ་མར་མ་ཟད་དེ་ཡང་ཟག་མེད་གཅིག་
ཉིད་ཐོབ་བྱ་འགྲུབ་བྱེད་དང༌། དྲི་མ་སེལ་བྱེད་ཀྱི་ལྡོག་ཆ་ནས། སྒྲུབ་པ་དང་རྣམ་དག་
སྒོམ་ལམ་རྣམ་པ་གཉིས་སོ། །གཉིས་སུ་འབྱེད་པའི་རྒྱུ་མཚན་འབུམ་ཕྲག་གསུམ་པ་དང་
བུས་རྟོགས་པ་དང་སྤངས་པ་དང་། བུ་ཉ་གཡག་གཞོན་བཞི་སོགས་བར་ཆད་མེད་ལམ་དང་
རྣམ་གྲོལ་ལམ་ལ་བྱས་ནས་ས་དགུ་ལ་ནི་སོགས་ཀྱིས་རྣམ་དག་གི་རྒྱུ་བསྟན་ཟེར། ལོ་ཆེན་
གྱིས་མཉམ་རྗེས་ལ་སྦྱར་བ་རྣམས་དགག་ཚུལ་གསེར་ཕྲེང་དུ་གསལ་ལོ། །གཉིས་པ་ལ།
སྒྲུབ་པ་སྒོམ་ལམ་དང༌། རྣམ་དག་སྒོམ་ལམ་གཉིས། དང་པོ་ལ་གསུམ་ལས། དང་པོ་
མཚམས་སྦྱར་བ་ནི། ཟག་མེད་ལ་གཉིས་ཡོད་པ་དེའི་ཕྱིར་དང་པོ་ཡོན་ཏན་མངོན་པར་
སྒྲུབ་པའི་མཚན་ཉིད་ཀྱི་སྒོམ་པའི་ལམ་འཆད་དོ། །གཉིས་པ་རྩ་བ་ལ། ལོ་ཆེན་ལྟར་
གཉིས་ལས། དང་པོ་གང་གིས་སྒྲུབ་བྱེད་ཀྱི་རང་བཞིན་ལ་གསུམ། དང་པོ་ངོ་བོ་ནི། ལུས་

འགྲེལ་མཆན་སྐབས་གཉིས་པ། 505 ལམ་ཤེས།
རྣམ་བཞག་ཏུ། སྒྲུབ་དང་། ཞེས་པའི་སྒྲུབ་པ་སྒོམ་ལམ་དེ་ཡི་ངོ་བོ་ཉིད་བདེན་མེད་རྟོགས་
པའི་རྗེས་ལ་མངོན་རྟོགས་དང༌། མདོ་ནི། དེ་ནས་ཚེ་ལྡན་ཤཱ་བུ། ནས། ངོ་བོ་ཉིད་སྟོན་
པའོ། །ཞེས་པའོ། །གཉིས་པ་འབྲས་བུའི་ཁྱད་པར་ནི། འདིས་ཟིན་པས་ཕར་ཕྱིན་ལྔས་
སངས་རྒྱས་ཐོབ་པས་མཆོག་ཉིད་དང༌། མདོ་ནི། བཅོམ་ལྡན་འདས། ནས། གོང་ན་
མེད་པ་ཞེས་བྱའོ། །ཞེས་པའོ། །གསུམ་པ་བློའི་རྣམ་པ་སྟེ་བྱེད་ལས་ནི། ཆོས་ཀུན་ལ་
བདེན་པར་མངོན་པར་འདུ་མི་བྱེད་པའོ། །མདོ་ནི། དེ་ནས་ཚེ་ལྡན་ཤཱ་བུས། ནས།
མངོན་པར་བསྒྲུབ་པར་བྱའོ། །ཞེས་པའོ། །གཉིས་པ་གང་བསྒྲུབ་པ་ལ་ལྟོས་པའི་ནུས་པ་
ལ་གཉིས། དང་པོ་གནས་སྐབས་ཀྱི་ཡོན་ཏན་གཏོད་པ་ནི། ལམ་གྱི་ཆོས་རྣམས་བདེན་
པར་དམིགས་སུ་མེད་པར་ནི། སྒོམ་ལམ་པའི་རྒྱུད་ལ་གཏོད་པར་བྱེད་པ་དང་། མདོ་
ནི༑ གསོལ་བ་བཅོམ་ལྡན་འདས་དེ་ལྟར། ནས། ཡིད་ཆེས་པར་མི་འགྱུར་རོ། །ཞེས་
པའོ། །གཉིས་པ་མཐར་ཐུག་གི་ཡོན་ཏན་དང་འབྲེལ་བ་ནི། དོན་ཆེན་པོ་སངས་རྒྱས་ཐོབ་
པ་ཉིད་བྱེད་པའོ། །མདོ་ནི། གསོལ་བ་བཅོམ་ལྡན་འདས་འདི་ལྟར། ནས། ལེའུ་ཉེར་ལྔ་
བའོ། །ཞེས་པའོ། །གསུམ་པ་འགྲེལ་བ་ནི། ཅེས་བྱ་བ་གསུངས་ཏེ། གཟུགས་ལ་
སོགས་པའི་གནས་ལུགས་ཕྱིན་ཅི་མ་ལོག་པར་མཐོང་བ་ནི་སྒྲུབ་པ་སྒོམ་ལམ་གྱི་ངོ་བོ་
ཉིད་དོ། །མདོ་ནི། བརྒྱད་སྟོང་བར། དེ་ནས་བཅོམ་ལྡན་འདས་ལ། ནས། རྫོགས་པ་
ལེགས་སོ། །ཞེས་པའོ། །འདིའི་དོན་རྒྱན་སྣང་དུ་སྦྱོར་ལམ་བཞི་དང་མཐོང་ལམ་བཅུ་
དྲུག་དང་ཟག་བཅས་སྒོམ་ལམ་སོགས་ལ་སྦྱར། སྡུག་བསྔལ་ཆོས་བཟོད་ཁམས་གསུམ་གྱི་
མཐོང་སྤང་གི་གཉེན་པོར་སྦྱར་ནས་སྔོན་གྱི་སློབ་དཔོན་རྣམས་འཆད་དོ། །ཞེས་གསུངས་
པ་ལ། ཨ་བྷྱས་སྒྲུབ་པ་སྒོམ་ལམ་གྱི་སྐབས་སུ་དྲོད་སོགས་ལ་སྦྱར་བ་དང་། ཁམས་གོང་
མའི་མཐོང་སྤང་རྣམས་རྗེས་བཟོད་ཀྱིས་སྤོང་བར་སྔོན་གྱི་སློབ་དཔོན་རྣམས་འཆད་པ་ངོ་
མཚར་ཞེས་དགག་པ་ནི། གསེར་ཕྲེང་ལས། རང་ཉིད་ཤིན་ཏུ་ངོ་མཚར་བར་སྟོན་པ་སྟེ།

འགྲེལ་མཆན་སྐབས་གཉིས་པ། 506 ལམ་ཤེས།
དེ་ཡང་མཐོང་ལམ་དུ་བརྗོད་ཟིན་ཏོ། །ཞེས་པ། གོང་དུ་དེ་ལས་ཨ་བྷྱས་སྤང་བྱ་ཀུན་བཏུས་
ལྟར་བྱས་ནས་སྤོང་ཚུལ་མཛོད་བཞིན་འཆད་པ་ནི་ཐུགས་རྩིང་བ་སྟེ། ཀུན་བཏུས་ཀྱི་ལུང་
དང་འགལ་བས་སོ། །ཞེས་ཆོས་བཟོད་ཀྱིས་གོང་མའི་མཐོང་སྤང་མི་སྤོང་བ་ཀུན་བཏུས་
དང་འགལ་བར་གསུངས་པ་དེ་ཡིན་ལ། འདིའི་མདོའི་དོན་སྒྲུབ་པ་སྒོམ་ལམ་ཁོ་ན་ཡིན་ན།
སྟོབས་བཅུ་བགྱིད་པ་སོགས་ཀྱི་སྐབས་སུ་སྟོབས་བཅུ་སོགས་བཤད་པར་ཟླ་འོད་ཏུ་བཀྲལ་བ་
དང་ནང་འགལ་ལོ། །དེས་ན་འདིས་རྒྱན་སྣང་ལ་ནོར་བ་མང་བར་བཤད་པ་རྣམས་སྐྱོན་
མེད་པ་ལ་ཕྲག་དོག་གིས་སྐྱོན་འཛིན་འདོད་པ་འབའ་ཞིག་གོ །ཞེས་གསེར་ཕྲེང་ལས་གསུངས་
སོ༑ ༑འདིར་རྒྱན་སྣང་ལས། མིག་ཅེས་བྱ་བ་ལ་སོགས་པ་རྣམ་པ་བཞི་ཡང་ལན་གསུམ་
དུ་བཟླས་པས་བདེན་པ་རེ་རེ་ལ་གསུམ་ཡིན་པ་དེ་བས་ན་རྣམ་པ་བཅུ་གཉིས་སོ། །ཞེས་གསུངས་
པས། སློབ་དཔོན་ལུགས་ལ་རྣམ་གྲངས་མཛོད་ལྟར་བྱའོ། །དམུས་ལོང་མང་བོ་འདྲེན་པ་
མེད་ན་གྲོང་དུ་འགྲོ་མི་ནུས་པ་བཞིན་དུ། དམིགས་བཅས་ཀྱི་སྦྱིན་སོགས་གཞན་གྱིས་སངས་
རྒྱས་ཉིད་མི་འཐོབ་པས་ཤེར་ཕྱིན་ནི་མཆོག་ཉིད་དོ། །མདོ་ནི། བཅོམ་ལྡན་འདས་ཇི་
ལྟར། ནས། ཐོབ་པ་ཡིན་ནོ། །ཞེས་པའོ། །ཀུན་བྱང་གི་ཆོས་ཐམས་ཅད་ཀྱི་ཁྱད་པར་
བདེན་པའི་སྐྱེ་བ་མེད་པར་རྟོགས་པར་སྦྱོར་བའམ་སྒྲུབ་པ་ནི་ཆོས་ཀུན་ལ་བདེན་པར་མངོན་
པར་འདུ་མི་བྱེད་པའོ། །མདོ་ནི། དེ་ནས་བཅོམ་ལྡན་འདས་ལ། ནས། ཞེས་བརྗོད་དོ།།
ཞེས་པའོ། །སྔར་བཤད་པ་དེ་ལྟ་བུའི་ངོ་བོ་ཉིད་དང་ལ་སོགས་པས་འབྲས་བུ་དང་བྱེད་
ལས་གསུམ་དང་ལྡན་པའི་ལམ་གྱི་ཡོན་ཏན་གྱི་ཆོས་རྣམས་བདེན་པར་མི་དམིགས་པ་
ཉིད་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ལམ་གོང་མ་རྣམས་རྣལ་འབྱོར་བའི་
སྒོམ་ལམ་པའི་རྒྱུད་ལ་སྐྱེད་པར་བྱེད་པ་ནི་གཏོད་པར་བྱེད་པའོ། །མདོ་ནི། དེ་སྐད་
ཅེས། ནས། བྱས་པ་མ་ཡིན་ནོ། །ཞེས་པའོ། །དོན་ཆེན་པོ་འབྲས་བུ་སངས་རྒྱས་ཐོབ་
པ་ཉིད་དུ་བྱེད་པའི་ཕྱིར་དོན་ཆེན་པོ་ཉིད་དོ། །མདོ་ནི། གནས་བརྟན་རབ་འབྱོར།

ལམ་ཤེས།
འགྲེལ་མཆན་སྐབས་གཉིས་པ། 507
ནས། ཆེན་པོ་ལེགས་སོ། །ཞེས་པའོ། །དངོས་བསྟན་གཙོ་བོ་བདེན་མེད་མངོན་
སུམ་དུ་རྟོགས་པའི་ཡེ་ཤེས་ཡིན་ཀྱང༌། སྤྱིར་རྟོག་བྲལ་གྱི་ཐེག་ཆེན་གྱི་སྒོམ་ལམ་ལྔ་ག་
ཡིན་ནམ་དཔྱད།
རྣམ་དག་སྒོམ་ལམ་བཤད་པ།
གཉིས་པ་རྣམ་དག་སྒོམ་ལམ་ལ་བཞི། རྒྱུའི་ཁྱད་པར་དང་། ཡུལ་དང་། འབྲས་
བུ་དང་། ངོ་བོའི་ཁྱད་པར་རོ། །དང་པོ་ལ་གསུམ་ལས། དང་པོ་མཚམས་སྦྱར་བ་ནི།
སྒྲུབ་པ་སྒོམ་ལམ་དེའི་འོག་ཏུ་ཟག་མེད་༼ཁ༽ཇི་ལྟར་ན། མཐུན་རྐྱེན་གང་ཞིག་ཡོངས་
སུ་བཟུང་བ་དང༌། འགལ་རྐྱེན་གང་ཞིག་བོར་བས་འཐོབ་པར་འགྱུར་བའི་རྣམ་དག་
སྒོམ་ལམ་འདིའི་སྐྱེ་བ་དང་མི་སྐྱེ་བའི་རྒྱུ་གང་ཞིག་ཡིན་སྙམ་པའི་ཐེ་ཚོམ་བསལ་བ་
སྔོན་དུ་བཏང་བའི་སྒོ་ནས་སོ། །༼ཀ༽གཉིས་པ་ཤིན་ཏུ་རྣམ་པར་དག་པའི་མཚན་ཉིད།
གསུངས་ཏེ། ༼ག༽གཉིས་པ་རྩ་བ་ནི། སངས་རྒྱས་མང་བོ་བསྟེན་དང་མདོ་ནི། དེ་
ནས་ཚེ་ལྡན་ཤཱ་བུ། ནས་འདིར་སྐྱེས་ཏེ། ཞེས་པའོ། །སྦྱིན་སོགས་སྤྱོད་པ་དང༌། །མདོ་
ནི༑ ཤཱ་བུ་བྱང་ཆེན། ནས། བམ་པོ་སུམ་ཅུ་བརྒྱད་པ། ཞེས་པའོ། །ཞི་ལྷག་ཟུང་འབྲེལ་
གྱི་ཐབས་ལ་མཁས་པ་སྟེ། མདོ་ནི། གསོལ་བ་བཅོམ་ལྡན་འདས་བྱང་ཆེན། ནས། བརྩོན་
པར་བྱེད་དོ། །ཞེས་པའོ། །གསུམ་པོ་གང་ཡིན་པ། །འདི་དག་ནི་རྣམ་དག་སྒོམ་ལམ
གྱི་རྒྱུའམ། དག་ལྡན་སོགས་ལྟར་ན་སྒོམ་ལམ་ལ་མོས་པའི་རྒྱུ་དག་ཡིན། །ནོ། །སྒྲུབ་
པ་སྒོམ་ལམ་སོགས་ཐེག་ཆེན་གྱི་ཆོས་ཀྱིས་ཕོངས་པའི་ལས་ནི། ཤེར་མདོ་སོགས་ལ་འདི་
ནི་དམ་པའི་ཆོས་མིན་སངས་རྒྱས་ཀྱི་བཀའ་མིན་ནོ་ཞེས་སྐུར་བ་འདེབས་ཤིང་དོར་ཏེ་ཁོང་
ཁྲོ་བ་ཡིན་ལ། དེའི་མདོ་ནི། རབ་འབྱོར་གཞན་ཡང་བྱང་སེམས། ནས། མྱོང་བར་
འགྱུར་རོ། །ཞེས་ལས་ཀྱི་ངོ་བོ་དང་། དེའི་རྣམ་སྨིན་དམྱལ་བར་བསྐལ་བ་མང་བོར་གནས་

འགྲེལ་མཆན་སྐབས་གཉིས་པ། 508 ལམ་ཤེས།
ཚུལ་དང༌། དེའི་ལུས་ཀྱི་ཚོད། དེ་ནས་མིར་སྐྱེས་ཀྱང་དམུས་ལོང་སོགས་སུ་འགྱུར་བར
གསུངས་སོ། །རྒྱུ་རྣམ་པ་བཞི་དག་ནི། །བདུད་ཀྱི་ཐིབས་འོག་ཏུ་ཆུད་པ་ཉིད་ཀྱིས་དབང་
མེད་དུ་ནོན་པ་དང་། །སྟོང་ཉིད་ཟབ་མོའི་ཆོས་ལ་མ་མོས་པ་དད་པ་མེད་པ་དང༌། །ཕུང་
བོ་ལ་སོགས་པ་བདེན་པར་མངོན་པར་ཞེན་པ་དང༌། །སྡིག་པའི་གྲོགས་པོས་ཡོངས་
སུ་ཟིན་པའོ། །མདོ་ནི། རབ་འབྱོར་གྱིས་གསོལ་བ། ནས། མོས་པར་དཀའོ། །ཞེས་
པའོ། །གསུམ་པ་འགྲེལ་བ་ལ། མཐུན་རྐྱེན་དང༌། འགལ་རྐྱེན་གཉིས། དང་པོ་ལ། ཕྱིའི་
རྐྱེན་སྒྲུབ་པ་དང་། ནང་གི་རྐྱེན་སྒྲུབ་པའོ། །ཞེས་བྱ་བ་གསུངས་ཏེ། དང་པོ་ནི། འཁོར་
འབུལ་བ་དང༌། ཐེ་ཚོམ་འདྲི་བ་སོགས་ཀྱིས་སངས་རྒྱས་མཉེས་པར་བྱེད་པ་དང་། གཉིས་
པ་ལ་གཉིས། བསོད་ནམས་ཀྱི་ཚོགས་དང༌། ཡེ་ཤེས་ཀྱི་ཚོགས་སྒྲུབ་པའོ། །དང་པོ་ནི།
སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་མི་དམིགས་པའི་རྣམ་པས་རྫོགས་པར་བྱེད་པ་
དང་། གཉིས་པ་ནི། མི་དམིགས་པ་ལ་སེམས་རྩེ་གཅིག་པའི་ཞི་གནས་ལ་མཁས་པ་ཞེས་
བྱ་བ་ནི་སྐྱེ་བའི་རྒྱུ་དག་ཡིན་ནོ། །མདོ་ནི། བརྒྱད་སྟོང་བར་དེ་ནས་བཅོམ་ལྡན་འདས།
ནས། ལུང་བསྟན་པར་བྱ་བ་ཡིན་ནོ། །ཞེས་པའོ། །གཉིས་པ་ལ་བཞི་ལས་དང་པོ་ནི།
སྔོན་དགེ་རྩ་མ་བསགས་པས་བདུད་ཀྱིས་གནོད་པ་བྱས་པས་དབང་དུ་སོང་བ་དང་། ཐེག་
ཆེན་གྱི་རིགས་མ་སྦྱངས་པས་ཆོས་ཟབ་མོ་ལ་མ་མོས་པ་དང༌། ཆོས་བདག་མེད་པའི་
དོན་ལ་མ་གོམས་པས་ཕུང་སོགས་ལ་དངོས་པོར་འཛིན་པ་དང་། བཤེས་གཉེན་ལ་མ་
བརྟེན་པས་མི་དགེ་བའི་གྲོགས་པོ་དང་འགྲོགས་པ་ཞེས་བྱ་བ་ནི་མི་སྐྱེ་བའི་རྒྱུ་དག་ཡིན་
ནོ༑ ༑མདོ་ནི། རབ་འབྱོར་ཡང་། ནས། ཞེས་བྱ་བ་སྟེ་བདུན་པའོ། །ཞེས་པའོ། །འདི་
དག་མདོ་ལས། ཡུམ་ཙམ་དང༌། རྒྱན་ལས། སྒོམ་ལམ་ཙམ་དང༌། འཕགས་སེང་གིས་
རྣམ་དག་སྒོམ་ལམ་ལ་སྦྱར་བ་རྣམ་དག་སྒོམ་ལམ་དེ་དག་གི་གཙོ་བོར་གྱུར་བས་ཡིན་ལ།
ཤནྟི་བས་སྒྲུབ་པའི་ཡན་ལག་བདུན་ཞེས་སྒྲུབ་པ་སྒོམ་ལམ་ལ་སྦྱར་རོ། །

འགྲེལ་མཆན་སྐབས་གཉིས་པ། 509 ལམ་ཤེས།
ཡུལ་གྱི་ཁྱད་པར་བཤད་པ།
གཉིས་པ་ཡུལ་གྱི་ཁྱད་པར་ལ་གསུམ། དང་པོ་མཚམས་སྦྱར་བ་ནི། གོང་གི་དེ་
ལྟར་འཐོབ་པའི་རྒྱུ་དང་མི་འཐོབ་པའི་རྒྱུ་དག་བཤད་ནས། སྐབས་སུ་བབ་པའི་དཀྱུས་
མའི་དོན་འཕགས་པ་གསུམ་གྱི་རྣམ་པར་དག་པ་སོ་སོར་མ་ཕྱེ་བར་སྤྱིར། བསྟན་ནོ། །ཉ་
ཊིཀ་ཏུ་ཤོ་ལོ་ཀ་འདིས་རང་བཞིན་རྣམ་དག་དང་འོག་མས་གློ་བུར་རྣམ་དག་སྟོན་པར་སྣང་
ངོ་ཞེས་པ་མི་འཐད་དེ་འདིས་ཀྱང་གློ་བུར་དྲི་བྲལ་ཉིད་བསྟན་པས་སོ་ཞེས་གསེར་ཕྲེང་ལས་
སོ༑ ༑གཉིས་པ་རྩ་བ་ནི། དགེ་སྦྱོང་ཚུལ་གྱི་འབྲས་བུ་ངོས་སྐལ་གྱི་དྲི་མས་དག་པ་ན་
དེའི་ཡུལ་གཟུགས་ལ་སོགས། །པ་ནས་རྣམ་མཁྱེན་བར་ཡང་དྲི་མ་དེས་དག་པ་ཉིད་དེ་
རྒྱུ་མཚན་གང་གི་ཕྱིར་། །ན། འབྲས་བུ་དང་གཟུགས་སོགས་ཀྱི་དག་པ་དེ་གཉིས་ངོ་
བོའམ་རྫས་ཐ་དད་པ་མ་ཡིན་ཞིང༌། །ལྡོག་པའམ་རིགས་ཐ་དད་པར་བློས་གཅད་དུ་མེད་
པས་མདོར་ཡུལ་དེ་དག་པ་ལ་འབྲས་བུ་དག་པར་བརྗོད། །དོ། །མདོ་ནི། རབ་འབྱོར་
གཞན་ཡང་གཟུགས་རྣམ་པར་དག་པ། ནས། ཐ་མི་དད་དེ། ཞེས་པའོ། །འགྲེས་སྔ་མ་
གཟུགས་རྣམ་པར་དག་པ་སྟེ། ཞེས་པ་རྩ་བས་དག་པ་ཉིད་དེ་ཞེས་པ་ཡན་དང༌། དེ་ལྟར་
ན་གཟུགས་རྣམ་པར་དག་པ་ཞེས་པ་མན་གྱི་འགྲེས་ཕྱི་མ་རྩ་བས་དེ་གཉིས་ནས་གཅད་དུ་མེད་
ཅེས་པས་བསྡུས་ལ། དག་པར་བརྗོད་ཅེས་དོན་བསྡུས་པའོ། །འགྲེས་ཕྱི་མས་ཡུམ་དག་
པ་རྩ་ཚིག་གིས་མ་ཟིན་པ། རྒྱན་སྣང་ལས། རྒྱུན་དུ་ཞུགས་པ་ལ་སོགས་པའི་འབྲས་བུ་ཤེས་
རབ་ཀྱི་ཕ་རོལ་ཏུ་ཕྱིན་པའི་རྣམ་པར་དག་པ་ཡིན་ལ། ཞེས་འཕགས་སེང་གཉིས་ཀྱིས་ཡུམ་
འབྲས་བུ་ལས་ཟུར་དུ་མ་བྱས་པ་ལྟར་ཡིན་ལ། མདོའི་སྒྲས་ཟིན་ལ་དམིགས་ཡུལ་གཟུགས་
སོགས་དང་། འབྲས་བུ་དང༌། ཡུམ་ཤེར་ཕྱིན་གསུམ་གྱི་རྣམ་དག་གསུམ་ཆོས་ཅན། གཟུང་
བ་ཡུལ་འཛིན་པ་འབྲས་བུའི་རྣམ་དག་ཏུ་ངོ་བོ་ཐ་དད་དམ་གཉིས་སུ་མེད་པ་དང༌། ལྡེམ་

འགྲེལ་མཆན་སྐབས་གཉིས་པ། 510 ལམ་ཤེས།
པོ་སྟེ་འཁྱོག་པོའི་སྒྲ་དང་བློས་ལྡོག་པ་རིགས་ཐ་དད་པར་མེད་པ་དང་། ངོ་བོ་ཐ་མི་དད་པ་
དང༌། ལྡོག་པ་རིགས་སོ་སོར་མ་ཆད་པ་ཡིན་ཏེ། དེ་གསུམ་གྱི་རྣམ་དག་གཅིག་ཡིན་པའི་
ཕྱིར། ཞེས་གསུངས་ཀྱང༌། རྩ་བས་བཟློག་ནས་བསྟན་ཚུལ་ནི། ཆོས་ཅན་དག་གཞི་གསུམ།
དག་ལྡན་དུ་ཤེར་ཕྱིན་སྒོམ་ལམ་དང་དེའི་དམིགས་པ་དང་འབྲས་བུར་བཤད་ལ། གྲགས་
ཆས་འབྲས་བུ་ནི་བྱང་ཆུབ་སྟེ་ཞེས་ཟེར། གནོད་འཇོམས་གཉིས་སུ་འབྲས་བུ་མྱང་འདས་
དང་། ཤེར་ཕྱིན་ཆོས་སྐུ་ལ་བྱས་པར་ཉ་ཊི ཀ་གསུངས་ལ། སྔར་རྒྱན་སྣང་དྲངས་པ་ལྟར་
ཡུམ་དང་འབྲས་བུ་རྣམ་གྲོལ་ལམ་ལ་བྱའོ། །བསྒྲུབ་བྱ་རྣམ་དག་གསུམ་ངོ་བོ་གཅིག་ཚུལ།
ཡུལ་གང་ལ་ཕྱིན་ཅི་ལོག་ཏུ་ཞེན་པ་གང་སྐྱེ་བ་དེ་སྲིད་དུ་གང་ཟག་དེས་ཡུལ་དེ་མཐོང་ཚུལ་
ལ་སྒྲིབ་པས། དེས་དེ་མཐོང་ཚུལ་མ་དག་པར་འཇོག་ལ། གང་གི་ཚེ་གཉེན་པོ་བར་ཆད་
མེད་ལམ་གྱིས་ཕྱིན་ཅི་ལོག་དེ་སྤངས་པ་དེའི་ཚེ་དག་བྱ་དྲི་མ་གཅིག་བུ་དེས། ཡུལ་སྣང་
ཚུལ་དང་ཡུལ་ཅན་རྣམ་གྲོལ་ལམ་གཉིས་ཀ་ལ་སྒྲིབ་པ་སྤངས་པའི་རྣམ་དག་ཡིན་མིན་ཁྱད་
པར་མེད་པ་རྣམ་དག་གཅིག་པའི་དོན་དུ་འཕགས་སེང་བཞེད་དོ། །གཉིས་མེད་སོགས་བཞི་
སྒྲུབ་བྱེད་དུ་བྱས་ཚུལ་རྩ་པའི་དོན་བཤད་པ་ལྟར་ལ། རྩ་བས་བཞིའི་ཕྱི་མ་གཉིས་ཙམ་གསུངས་
པ་ནི། གསེར་ཕྲེང་ལས། ཡང་ན་སྔ་མ་གཉིས་གྱིས་བསྟན་ནས་ཕྱི་མ་གཉིས་ཀྱིས་བཤད་
པའོ། །ཞེས་པ་ལྟར་རོ། །རྟོགས་སྣང་དུ་རྒྱུ་བར་ཆད་མེད་ལམ་གྱིས་བསལ་བའི་དྲི་མ་དེས་
རྣམ་མཁྱེན་དེའི་ཡུལ་གཟུགས་སོགས་ཀྱང་དག་པར་ཐལ་ལོ། །ཞེས་པ་ངོས་སྐལ་ལ་མ་སྦྱར་
ན་རྒྱུད་ཐ་དད་པའི་རྒྱུད་ཀྱི་དེ་འོང་བའི་ཡིན་ལ། འདིའི་གཟུགས་སོགས་འབྲས་བུ་རྣམ་གྲོལ་
ལམ་པ་བའི་རྒྱུད་ཀྱི་ཕུང་པོ་ལྔའི་ཆོས་ཉིད་ཟེར་ཞེས་པ་ཉ་ཊིཀ་ལྟར་བཀོད་དེ། ཉ་ཊིཀ་ལས།
དེ་འདྲའི་འབྲས་བུ་དང་རྒྱུན་ཞུགས་སོགས་ཀྱི་གཟུགས་ལ་སོགས་པའི་ཆོས་ཉིད་རང་གི་སྤང་
བྱ་གློ་བུར་དྲི་མས་རྣམ་པར་དག་པའི། ཞེས་གསུངས་པའི་ཕྱིར། དེས་ན་མཐོང་སྤང་བདེན་
འཛིན་སྤངས་པའི་འགོག་བདེན་དེ་མཐོང་ལམ་རྣམ་གྲོལ་ལམ་དང་དེའི་ཡུལ་ཕུང་སོགས་ཀྱི་

འགྲེལ་མཆན་སྐབས་གཉིས་པ། 511 ལམ་ཤེས།
རྣམ་དག་ཏུ་འཇོག་ཚུལ། སྔ་མ་རང་རྒྱུ་བར་ཆད་མེད་ལམ་གྱི་ངོས་སྐལ་གྱི་སྤང་བྱ་དང་
བྲལ་བའི་ཆ་དང་། ཕྱི་མ་སྤང་བྱ་དེས་ཡུལ་ཁོ་རང་གི་གནས་ལུགས་སྣང་ཚུལ་ལ་སྒྲིབ་པ་
དག་པའི་ཆ་ཡིན་པས་འཇོག་ལ། དེའི་སྤང་བྱ་དེ་མེད་སོང་བས་མིན་ཏེ། རྣམ་བཤད་ལས།
རྣལ་འབྱོར་བ་དེ་ཉིད་ཀྱིས་གཟུགས་ལ་སོགས་པ་དམིགས་པའི་ཚེ་སྔར་ལས་མི་འདྲ་བའི་སྣང་
བ་འཆར་བ་ཡིན་ཏེ། རྟེན་འབྲེལ་བདེན་སྟོང་དུ་རྟོགས་པའི་གང་ཟག་ལ་རྟེན་འབྲེལ་སྒྱུ་མར་
འཆར་བ་བཞིན་ནོ། །ཞེས་དང༌། འགྲེལ་བའི་ཟིན་བྲིས་ལས། དེས་བསྒྲིབས་པ་ནས་སྡོད་
ལུགས་གཉིས་འདྲེས་པར་སྣང་ཞིང་གནས་ལུགས་གསལ་བར་མཐོང་མ་ནུས་ཀྱི་བར་དུ་
གཟུགས་སོགས་རྣམ་པར་མ་དག་པ་ཞེས་བརྗོད་ལ། སྒྲིབ་བྱེད་ཀྱི་དྲི་མ་དག་ནས་གསལ་
བར་མཐོང་བའི་གཟུགས་སོགས་ཀྱི་གནས་ལུགས་གདོད་ནས་རྣམ་པར་དག་ཡོད་པ་དེ་དང་
རང་གི་མཐོང་ཚུལ་གཉིས་མཐུན་སོང་བའི་གནད་ཀྱིས་གཟུགས་དག་པ་དང་། ཞེས་སྣང་
ཚུལ་ལ་སྦྱར་བའི་ཕྱིར་རོ། །གསུམ་པ་འགྲེལ་བ་ནི། ཅེས་བྱ་བ་གསུངས་ཏེ། འཕགས་
པའི་གང་ཟག་གི་དགེ་སྦྱོང་གི་ཚུལ་བར་ཆད་མེད་ལམ་གྱི་འབྲས་བུ་རྣམ་གྲོལ་ལམ་གང་
ཡིན་པ་དག་ཚུལ་རང་རྒྱུ་བར་ཆད་མེད་ལམ་དེ། མི་མཐུན་པའི་ཕྱོགས་ཐམས་ཅད་
དང་བྲལ་བ་ཉིད་ཀྱིས་བཞག་པས་འབྲས་བུ་རྣམ་པར་དག་པ་གང་ཡིན་པ་དེ་ཉིད།
དམིགས་ཡུལ་གཟུགས་ལ་སོགས་པ་རྣམ་པར་དག་པ་ཡིན་ཏེ། འབྲས་བུ་དང་གཟུགས་
ལ་སོགས་པ་རྣམ་པར་དག་པ་ནི། ཡུལ་ཅན་གྱི་ཡུལ་གཟུགས་ལ་སོགས་པ་ལ་བདག་
ཏུ་མངོན་པར་ཞེན་པ་དང་ལ་སོགས་པས་བདག་གི་བར་མངོན་པར་ཞེན་པ་དག་བྱ་གཅིག་
དང་བྲལ་བས་རབ་ཏུ་ཕྱེ་བ་ཉིད་ཀྱིས་བཞག་པའི་ཕྱིར། དེའི་རྒྱུ་མཚན་གང་གི་ཕྱིར་ན་
འབྲས་བུ་དང་ཡུལ་དེ་དག་གི་རྣམ་པར་དག་པ་རང་བཞིན་ཐ་མི་དད་ཅིང་བློས་སོ་སོར་
གཅད་དུ་མེད་པ་ཉིད་དེ། རང་མཚན་རྫས་ཐ་དད་དང་སྤྱིའི་མཚན་ཉིད་ལྡོག་པ་རིགས་
ཐ་དད་པ་ཉིད་མ་ཡིན་པ་དེའི་ཕྱིར། དེ་ལྟར་ན་མདོ་ལས་རྣམ་པར་དག་པར་བརྗོད་

འགྲེལ་མཆན་སྐབས་གཉིས་པ། 512 ལམ་ཤེས།
དོ༑ ༑མདོ་ནི། བརྒྱད་སྟོང་བར་བམ་པོ་དགུ་བ། ནས། འབྲས་བུ་རྣམ་པར་དག་པའོ།།
ཞེས་སྦྱར་བ། སྤྱིར་བསྟན་གྱི་མདོ་དངོས་ཤེར་ཕྱིན་ལ་མོས་པར་དཀའ་བའི་རྒྱུ་མཚན་དུ་
སྦྱར་བས་ཡིན་ལ། ལེའུ་བརྒྱད་མར་ཤེར་ཕྱིན་ཟད་པ་སོགས་མི་སྐྱེ་བའི་རྒྱུར་སྦྱར་བ་ནི། ཉི་
ཁྲིར་རྣམ་དག་མོས་དཀའ་བའི་རྒྱུ་མཚན་དུ་མ་སྦྱར་བས་ཡིན་ནོ། །བུ་ཊིཀ་སོགས་སུ་འབྲས་
བུ་ལ་ཉན་ཐོས་ཀྱི་འབྲས་བུ་བཞི་རང་རྒྱལ་གྱི་འབྲས་བུ་དང་མཐའ་གཉིས་བྱང་སེམས་ཀྱི་
ས་བཅུ་སངས་རྒྱས་ཀྱི་ས་སྟེ་བཅུ་བདུན་བྱས་པ་ཁུངས་མེད་པར་གསེར་ཕྲེང་ལས་སོ། །འབྲས་
བུ་དང་ཡུལ་དག་པ་ལྡོག་པ་ཐ་དད་ཡིན་ནོ། །གསུམ་པ་འབྲས་བུའི་ཁྱད་པར་ལ་གསུམ། དང་
པོ་མཚམས་སྦྱར་བ་ནི། འཕགས་བཞིའི་རྣམ་པར་དག་པ་སྤྱིར་བརྗོད་ནས་ད་ནི་སོ་སོའི་
རྣམ་དག་ཁྱད་པར་དུ། འཆད་དོ། །གཉིས་པ་རྩ་བ་ནི། ཉན་རང་དགྲ་བཅོམ་པ་གཉིས་
དང་བྱང་འཕགས་རྣམས་རིམ་བཞིན་ཉོན་མོངས་པའི་སྒྲིབ་པ་དང༌། ཕྱི་དོན་དུ་ཞེན་པའི་
ཤེས་བྱའི་སྒྲིབ་པ་དང༌། ལམ་གསུམ་གྱི། །སྒྲིབ་པའི་ས་བོན་ཅི་རིགས་སྤངས་ཤིང་ཉམས་
པར་བྱས་པའི་ཕྱིར། སྤངས་པ་དེ་དག་ནི་སློབ་མ་ཉན་ཐོས་དང་། མདོ་ནི། རབ་འབྱོར་
གཞན་ཡང་བདག །ནས། ཐ་མི་དད་དོ། །ཞེས་པ་བདག་དང་དུག་གསུམ་ལ་སྦྱར་རོ།།
བསེ་རུ་རང་རྒྱལ་དང་། །མདོ་ནི། རབ་འབྱོར་གཞན་ཡང་མ་རིག་པ། ནས། ཐ་དད་
དོ༑ ༑ཞེས་རྟེན་འབྲེལ་བཅུ་གཉིས་ལ་སྦྱར་རོ། །རྒྱལ་སྲས་བྱང་འཕགས་རྣམས་ཀྱི་རྣམ་
པར་དག་པ་སྟེ། མདོ་ནི། ཤེར་ཕྱིན་རྣམ་པར་དག་པ། ནས། ཐ་མི་དད་དོ། །ཞེས་
མཁྱེན་གསུམ་གྱི་བར་སྦྱར་ཏེ་རྣམ་བྱང་གི་འགྲེས་ཐམས་ཅད་གསུངས་པ་བྱང་སེམས་ཀྱིས་
དེ་དག་ཐམས་ཅད་བསྒོམ་པས་ཡིན་གསུངས་སོ། །རྫོགས་པའི་སངས་རྒྱས་རྣམས་ཀྱིས་
རྣམ་དག་ནི་སྒྲིབ་པའི་རྣམ་པ་ཀུན་གྱིས་དག་པའི་ཤིན་ཏུ་བ་ཡིན་ནོ། །འདིར་ཉི་སྣང་ལས།
དེ་ལ་མཐའ་ནི་ཆའོ། །དེ་ནི་རྣམ་པ་གཉིས་ཏེ་ཞེས་ཤེས་སྒྲིབ་སྤངས་པས་དངོས་པོའི་མཐའ་
དང་། ཆོས་སྐུ་བརྙེས་པས་ཟད་མེད་དུས་ཀྱི་མཐའ་འདས་གཉིས་རིམ་བཞིན་མཐའ་ལས

ལམ་ཤེས།འགྲེལ་མཆན་སྐབས་གཉིས་པ། 513
བརྒལ་བ་དང་མཐའ་ལས་ཤིན་ཏུ་སོང་བ་ཞེས་མཐའ་འདས་ཀྱི་བཤད་པ་མཛད་པ་ནི། ཤོང་
བློ་བརྟན་གྱིས་ཨནྟ་ཤིན་ཏུ་དང་མཐའ་འདས་གཉིས་ཀར་འཇུག་པས་ཡིན། ཞེས་པ་ལྟར་
རྣམ་དག་མཐའ་འདས་ཟེར་བའི་དཔང་དུ་མཛད་དོ། །གསེར་ཕྲེང་ལས། རྣམ་དག་འདི་
ལ་ཉི་ཁྲིའི་འགྲེལ་བ་བཞི་དང་བརྒྱད་སྟོང་བའི་འགྲེལ་བ་གསུམ་པོ་གང་ནས་མདོ་སྦྱར་བ་མེད་
ལ༑ ཞེས་པ་ཉི་ཟེར་ལྟར་ཡིན་ལ། དོན་རྐང་བ་ཐ་མ་འདི་ལ་སྔ་མ་གསུམ་གྱི་མདོ་ལས་
ཟུར་དུ་མ་སྦྱར་བའི་དོན་ཡིན་གྱི། དེ་ལ་མདོ་མེད་པ་མིན་ཏེ། རྒྱན་སྣང་ལས། ཁྱད་པར་
དུ་བསྟན་པའི་རབ་འབྱོར་གཞན་ཡང་ཞེས་བྱ་བ་ལ་སོགས་པ་གསུངས་ཏེ། ཐམས་ཅད་མཁྱེན་
པ་ཉིད་རྣམ་པར་དག་པ་ཞེས་བྱ་བ་ནི། ཐམས་ཅད་མཁྱེན་པ་ཉིད་གསུམ་རྣམ་པར་དག་པ་
ཞེས་བྱ་བའི་ཐ་ཚིག་གོ །ནས། རྣམ་པར་དག་པ་ཆོས་ཀྱི་དབྱིངས་ལས་བྱུང་བ་ཉིད་ནི་
རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་པར་དག་པ་ཡིན་ནོ། །ཞེས་བརྗོད་པ་ཡིན་ནོ། །ཞེས་
རྣམ་མཁྱེན་གྱི་རྣམ་དག་ལ་སྦྱར་བའི་ཕྱིར་དང༌། ཉི་ཁྲིས་ཀྱང་བྱང་སེམས་ཀྱི་རྣམ་དག་
གསུངས་པའི་མདོ་དེས་ལམ་གསུམ་གྱི་སྒྲིབ་པ་གསུམ་ག་ཅི་རིགས་ཉམས་པ་བྱང་སེམས་ཀྱི་
དག་པར་གསུངས་པས། མ་ལུས་པར་དག་པ་སངས་རྒྱས་ཀྱི་རྣམ་དག་ཏུ་སྟོན་དགོས་པའི་
ཕྱིར་ཏེ། འོག་ཏུ་སྒོམ་སྤང་ཆུང་ངུ་ཆུང་ངུའི་གཉེན་པོ་བསྟན་པའི་ཕྱིར་དོན་འདྲ་བ་ལ་དགོངས་
ནས། སྒོ་མང་ཡིག་ཆ་གསར་བར་མདོ་སྦྱོར་བ་སྔོན་མེད་ལེགས་བཤད་ཡིན་ནོ། །འབུམ་
ཊིཀ་དང་ཡུམ་གསུམ་དོན་བརྒྱད་ཀྱིས་མཐུན་པར་མདོ་སྦྱར་བ་དགོངས་པར་མ་སོང་ལ། བུ་
ཉ་གཉིས་ཀྱིས་མཐའ་ལས་བརྒལ་བ་མཐའ་ལས་ཤིན་ཏུ་སོང་བའོ་ཞེས་པ་སྦྱར་བ་ཉི་སྣང་གི་
ཚིག་མདོར་འཁྲུལ་ལོ། །གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། ཉན་རང་
དགྲ་བཅོམ་གཉིས་དང་བྱང་སེམས་འཕགས་པའི་སྤངས་པ་གསུམ་ནི་ཆོས་ཅན། ༼ཁ༽འདོད་
ཆགས་ལ་སོགས་པའི་ཉོན་མོངས་པའི་སྒྲིབ་པ་ཙམ་དང༌། ཉོན་སྒྲིབ་དེ་དང་ཤེས་བྱའི་
སྒྲིབ་པའི་ཕྱོགས་གཅིག་པོ་གཟུང་བའི་དོན་གྱི་རྣམ་པར་རྟོག་པ་གཉིས་ཙམ་དང་། ཐེག་

འགྲེལ་མཆན་སྐབས་གཉིས་པ། 514 ལམ་ཤེས།
པ་གསུམ་གྱི་ལམ་གྱི་སྒྲིབ་པ་ཉོན་སྒྲིབ་དང་ཤེས་སྒྲིབ་ཕྲ་རགས་གཉིས་དང་གསུམ་སྤངས་
པའི་དེ་དག་གི་རྒྱུད་ཀྱི་བྲལ་བ་ཡིན་པའི་ཕྱིར། ༼ཀ༽གོ་རིམ་བཞིན་དུ་ཉན་ཐོས་དང་
རང་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་རྣམ་པར་དག་པ་ཡིན་ནོའམ་
ཡིན་ཏེ། ༼ང༽ཉོན་མོངས་པ་དང་ཤེས་བྱའི་སྒྲིབ་པ་བག་ཆགས་དང་བཅས་པ་རྣམ་
པ་ཐམས་ཅད་དུ་སྤངས་པའི་བྲལ་བ་ཡིན་པའི་ཕྱིར། ༼ག༽གློ་བུར་གྱི་དྲི་མ་ཀུན་ཀྱིས་
ཤིན་ཏུ་རྣམ་པར་དག་པ་ཆོས་ཀྱི་དབྱིངས་ལས་བྱུང་བ་རང་བཞིན་རྣམ་དག་གི་བདག་
ཉིད་ནི་ཆོས་ཅན། བླ་ན་མེད་པའི་སངས་རྒྱས་ཀྱི་རྣམ་དག་ཡིན་པར་འདོད་དོ། །འམ་
འདོད་དེ། ༼ཅ༽ མདོ་ནི། རབ་འབྱོར་གཞན་ཡང་གཟུགས། ནས། མཁྱེན་པ་རྣམ་པར་
དག་པའོ་ཞེས་པ་རྣམ་དག་བཞི་གར་སྦྱར་བ་སྔར་གྱི་རྒྱན་སྣང་ལྟར་རོ། །རྣམ་པ་བཞིའི་དང་
པོ་གཉིས་ལ་གཞི་ཤེས་དང༌། གསུམ་པར་ལམ་ཤེས་དང་། བཞི་བར་རྣམ་མཁྱེན་འཇོག་
པར་བུ་སྟོན་དང་། དེ་དག་ལ་འགོག་ལམ་གཉིས་ཡོད་པར་ཉ་དང༌། རྣམ་གྲོལ་ལམ་དགོས་
པར་གཡག་པ་ས་སྐྱ་བ་རྣམས་འདོད་དོ། །བཞི་བ་ངོ་བོའི་ཁྱད་པར་ལ་གཉིས། དང་པོ་ལ།
རྣམ་དག་ཤིན་ཏུ་བ་ཡིན་མིན་གྱི་ཁྱད་པར་ལ་གཉིས། དང་པོ་དྲི་བས་མཚམས་སྦྱར་བ་ནི།
ལམ་ཤེས་པ་ཉིད་ཀྱི་སྐབས་སུ་བྱང་སེམས་ཀྱི་རྣམ་པར་དག་པ་གཙོ་བོར་སྨོས་པའི་ཞར་
ལ་སངས་རྒྱས་དང་ཉན་ཐོས་ལ་སོགས་པའི་རྣམ་པར་དག་པ་གོ་རིམ་བཞིན་དུ་ཤིན་
ཏུ་བ་དང་ཅིག་ཤོས་སུ་སྟེ་ཕྱོགས་རེ་བར་བཤད་པ་དེ་ཇི་ལྟ་བུ་ཡིན་ཏེ། དེ་དག་རང་ལམ་
མཐར་ཐུག་པར་མཚུངས་པའི་ཕྱིར་ཞེ་ན། ཞེས་པ་གསེར་ཕྲེང་ལྟར་ཡིན་ལ། རྣམ་བཤད་
དུ་བུ་སྟོན་ལྟར་ལམ་ཤེས་སྐབས་སུ་ཉན་རང་གི་རྣམ་དག་སྟོན་པ་སྐབས་སུ་མ་བབ་ཅེས་པར་
དེས་ཞར་ལ་སྨོས་ལ་སྨོས་ཚུལ་ཇི་ལྟར་ཞེ་ན་ཞེས་སྦྱར་རོ། །གཉིས་པ་ལན་ལ། གཉིས་
ཀྱི་དང་པོ་རྩ་བ་ནི། སངས་རྒྱས་ཀྱི་རྣམ་དག་ཤིན་ཏུ་བ་ཡིན་ལ། ཉན་རང་གི་རྣམ་དག་
དེ་མིན་ཏེ། ཁམས་གསུམ་ས་དགུ་ལ་བརྟེན་པའི་སྒོམ་ལམ་ནི་སྒོམ་སྤངས་ཆེན་པོ་ཡིས།།

འགྲེལ་མཆན་སྐབས་གཉིས་པ། 515 ལམ་ཤེས།
ཆེན་པོ་ནས་ཆུང་ངུའི་ཆུང་ངུ་ལ་སོགས་པས་འཇོམས་བྱེད་དྲི་མ་ཡི། །གཉེན་པོ་ཐེག་
ཆེན་སྒོམ་ལམ་ཆུང་ངུའི་ཆུང་ངུ་ནས་ཆེན་པོའི་ཆེན་པོ་ལ། །སོགས་པའི་ལམ་ནི་སྒྲིབ་
གཉིས་དག་པར་བྱེད་པའི་ལམ་ཡིན། །ལ། ཉན་རང་གི་སྒོམ་ལམ་གྱིས་དྲི་མ་མ་ལུས་
པ་དངོས་སུ་ཟད་མི་ནུས་པའི་ཕྱིར། འདིའི་ས་དགུ་རྒྱན་སྣང་ལས། འདོད་པའི་ཁམས་དང་།
ནས། ས་དགུ་བོའི་སྒོམ་པའི་ལམ་གཟུང་བར་བྱའོ། །ཞེས་སྒོམ་ལམ་གྱི་སེམས་རྟེན་ལ་
བྱས་ནས་དེ་ལ་ཁམས་གསུམ་ས་དགུ་འཇོག་པའི་རང་ལུགས་དང་། གཞན་དག་ནི་མི་ལྕོགས་
མེད་པ་དང༌། ནས། འཆད་དོ། །འདོད་པའི་ཁམས་ལ་སོགས་པ་སྨོས་པ་ནི། དེར་ཡུམ་
དོན་དམ་པར་གནས་པ་མེད་པར་སྟོན་པ་ལྷུར་བྱེད་པ་ཡིན་གྱི་ས་དགུ་བཤད་པ་མ་ཡིན་ནོ།།
ཞེས་ས་དགུ་མི་ལྕོགས་མེད་སོགས་དགུ་ཡིན་གྱི། ཁམས་གསུམ་ས་དགུ་སྨོས་པ་ཡུམ་དེར་
དོན་དམ་པར་མི་གནས་པར་སྟོན་པ་ཡིན་ཞེས་པའི་གཞན་ལུགས་གཉིས་བཤད་ཅིང་། རྣམ་
ཀུན་ཏུ་ཡང་དེར་འདི་གཉིས་གདམ་ང་ཅན་བྱས་ཀྱང་། སྔ་མ་མངོན་པ་ལས་འདོད་པ་དང་
སྲིད་རྩེར་ཟག་མེད་མི་བརྟེན་པར་བཤད་པ་ཉན་ཐོས་ཀྱི་དབང་དུ་བྱས་པར་གསུངས་པས་སྔ་
མ་ལྟར་ཡིན་ནོ། །འགྲེལ་བ་འདིར་ས་དགུ་སྤང་བྱའི་རྟེན་དུ་མཛད་པ་ལྟར་གཉིས་ཀའི་རྟེན་
བསྟན་ནོ། །གསེར་ཕྲེང་ལས། ལུས་རྟེན་གསར་སྐྱེ་འདོད་པའི་ལྷ་མི་དགོས་གསུངས་པ་
གཙོ་བོ་ཡིན་ནོ། །མདོ་ནི། རབ་འབྱོར་གཞན་ཡང་ཤེར་ཕྱིན་རྣམ་དག ནས། མངོན་
པར་མ་གྲུབ་པ་ནི་རྣམ་པར་དག་པའོ། །ཞེས་པས་སྒོམ་ལམ་དགུ་བསྟན་པའི་མཚམས་འབྱེད་
ཚུལ་ཉི་སྣང་ལྟར་རོ། །གཉིས་པ་འགྲེལ་བ་ནི། ཞེས་བྱ་བ་གསུངས་ཏེ། འདོད་པའི་
ཁམས་དང༌། བསམ་གཏན་དང༌། གཟུགས་མེད་པའི་སྙོམས་པར་འཇུག་པ་བཞི་
བཞི་དག་སྟེ། ཁམས་གསུམ་ས་དགུས་བསྡུས་པའི་སྤང་བྱ་ལ་ནི་མི་མཐུན་པའི་ཕྱོགས་
སྒོམ་སྤང་ཆེན་པོའི་ཆེན་པོ་ནས་ཆུང་ངུའི་ཆུང་ངུ་ལ་སོགས་པ་རྣམ་པ་དགུའི་གཉེན་པོའི་
ངོ་བོར་གོ་རིམ་བཞིན་དུ་ཐེག་ཆེན་སྒོམ་ལམ་ཆུང་ངུའི་ཆུང་ངུ་ནས་ཆེན་པོའི་ཆེན་པོ་

འགྲེལ་མཆན་སྐབས་གཉིས་པ། 516 ལམ་ཤེས།
ལ་སོགས་པ་རྣམ་བ་དགུའི་སྒོམ་སྤང་གི་དྲི་མའི་རྣམ་པ་ཐམས་ཅད་དག་བྱེད་གཉེན་པོ་
སྟེ་རྒྱུ་དང་ཉན་རང་གི་སྒོམ་ལམ་དགུ་ནི་ཅིག་ཤོས་སུ་སྟེ་ཉོན་སྒྲིབ་ཙམ་དང་ཤེས་སྒྲིབ་རགས་
པ་ཙམ་རྣམ་པར་དག་པའི་རྒྱུ་ཡིན་པའི་ཕྱིར། སངས་རྒྱས་ཀྱི་རྣམ་པར་དག་པ་ཤིན་
ཏུ་བ་དང་ཉན་རང་གི་རྣམ་དག་ཅིག་ཤོས་ཤིན་ཏུ་བ་མ་ཡིན་པ་ཞེས་བྱའོ། །རྟོགས་སྣང་
དུ་འགྲེལ་བའི་ས་དགུ་ཡང་སྒོམ་ལམ་ལ་སྦྱར་བ་བུ་དང་རེད་མདའ་བ་ལྟར་ཡིན་ལ། གཡག་
པ་དང་ཉས་རྩ་འགྲེལ་གཉིས་ཀས་སྤང་བྱའི་རྟེན་བྱས་ལ། རྗེའི་ཡབ་སྲས་རྩ་བ་རྒྱན་སྣང་
དང་བསྟུན་པས་ཐམས་ཅད་དགོངས་པར་འགྲོའོ། །མདོ་ནི། བརྒྱད་སྟོང་བར་དེ་ནས་བཅོམ་
ལྡན་འདས་ལ། ནས་ཤཱ་བུ་རྣམ་པར་དག་པའི་ཕྱིར་རོ། །ཞེས་པའི་ཚིག་དགུ་སྒོམ་ལམ་
དགུ་བསྟན་ནོ། །
སངས་རྒྱས་ཀྱི་རྣམ་དག་ཤིན་ཏུ་བར་བསྒྲུབ་པ།
གཉིས་པ་སངས་རྒྱས་ཀྱི་རྣམ་དག་ཤིན་ཏུ་བར་བསྒྲུབ་པ་ལ་གསུམ། དང་པོ་མཚམས་
སྦྱར་བ་ནི། སྔར་གྱི་རྒྱུ་མཚན་གྱིས་ཇི་ལྟར་ན་སངས་རྒྱས་གྱི་རྣམ་དག་ཤིན་ཏུ་བ་ཡིན་
པར་བསྒྲུབ་སྟེ་མི་འགྲུབ་པར་ཐལ། སྤང་གཉེན་གྱི་རིམ་པ་དེ་ལྟར་མིན་པར་སྤང་བྱ་ཆེན་
པོར་གཉེན་པོ་ཆེན་པོ་དགོས་པའི་ཕྱིར། དཔེར་ན། དགྲ་སྟོབས་ལྡན་ལ་གཤེད་མ་སྟོབས་
ལྡན་དགོས་པ་བཞིན་དང་། ཆོས་ཐམས་ཅད་བདེན་པར་གྲུབ་པར་ཐལ། སྤང་གཉེན་གྱི་
དབྱེ་བ་དགུ་གྲུབ་པའི་ཕྱིར་ཞེ་ན། སྔ་མ་ཀུན་རྫོབ་དང་ཕྱི་མ་བདེན་གཉིས་འགལ་བའི་རྩོད་
པའོ། །རྩོད་པ་ཕྱི་མ་ནི་རྒྱན་སྣང་ལས། དོན་དམ་པར་ཕན་པར་བྱེད་པ་དང་གནོད་པར་
བྱེད་པ་གང་ཡང་ཡོད་པ་མ་ཡིན་ནོ་ཞེས་པ་ནི་ལན་དང་། ཞེས་པ་དང༌། གསེར་ཕྲེང་ལས།
དོགས་པ་འདི་འདྲ་ཞིག་མ་བསླངས་ན་འོག་གི་ལན་མ་འབྲེལ་བ་དང་ཟློས་པར་འགྱུར་རོ། །ཞེས་
བུ་ཉ་སོགས་ལྟར་གཞུང་འདི་ཤིན་ཏུ་བ་བྱེ་བྲག་ཏུ་བཤད་པར་བྱས་ན། གཞུང་སྔ་མས་ཤིན་

འགྲེལ་མཆན་སྐབས་གཉིས་པ། 517 ལམ་ཤེས།
ཏུ་བའི་དོན་བཤད་པ་དང་ཟློས་པར་གསུངས་པ་ལྟར་བྱས་སོ། །རྣམ་བཤད་ལྟར་ན་ཤིན་
ཏུ་བར་སྒྲུབ་ཚུལ་ཇི་ལྟར་འཐད་ཅེ་ན། རྩ་བས་དེ་ལ་ཀླན་ཀ་ཞེས་པས་རྩོད་པ་བསྟན་པར་
བྱས་པས་འགལ་བ་མེད་དོ། །གཉིས་པ་རྩ་བ་ནི། ཉི་ཟེར་དང་གསེར་ཕྲེང་ལྟར་ཉི་སྣང་
དང་བསྟུན་ན། གཉེན་པོ་བྱེད་ཚུལ། ཡུལ་རྟོགས་ཚུལ། དེ་ལ་རྩོད་པ་སྤོང་བ་གསུམ་མོ།།
དང་པོ་ནི། ཐེག་ཆེན་གྱི་སྒོམ་ལམ་པའི་༼ང༽གསུམ་པ་ནི་ཆོས་རྣམས་མཉམ་པ་ཉིད་དུ་
བསྟན་པ་དེ་ལ་ཆོས་ཐམས་ཅད་བདེན་སྟོང་དུ་མཉམ་པ་ཉིད་མ་ཡིན་པར་ཐལ། སྤང་གཉེན་
གཉིས་སྐྱེ་འགག་བྱེད་པའི་ཕྱིར་ཟེར་བར། དོན་དམ་དུ་ཕན་གནོད་མི་བྱེད་པས་རྟགས་མ་
གྲུབ། ཐ་སྙད་དུ་ཁྱབ་པ་མ་གྲུབ་པོ། །ཚོགས་གཉིས་ལ་འབད་པ་དོན་མེད་པར་ཐལ། དེས་
དོན་དམ་པར་རྣམ་མཁྱེན་ལ་མི་ཕན་པའི་ཕྱིར་ཟེར་བར། དོན་དམ་པར་འདོད་ལ། ཐ་
སྙད་དུ་ཁྱབ་པ་མེད་དོ། །ཐོབ་བྱ་ཐོབ་པ་དང་རྟོགས་བྱ་རྟོགས་པ་མེད་པར་ཐལ། དོན་
དམ་པར་ཆོས་གང་ཡང་གཟུང་དུ་མེད་པའི་ཕྱིར་ཟེར་བར། ལན་སྔ་མ་ལྟར་རོ། །དེ་གསུམ་
གྱི་མདོ་ནི། རིམ་བཞིན་གསོལ་བ་བཅོམ་ལྡན་འདས་ཤེར་ཕྱིན་ནི་རྣམ་མཁྱེན་ལ་སྨན་པར་
མི༑ ནས། གནོད་པར་མི་བྱེད་དོ། །ཞེས་པ་དང༌། ཤེར་ཕྱིན་ཆོས་གང་ཡོངས་སུ་ལེན་
པ་མ་མཆིས་སོ། །ཞེས་སོགས་དང༌། བཅོམ་ལྡན་འདས་གཉིས་སུ་མ་མཆིས་ཤིང་རྣམ་
པར་དག་པ་ནི་ཐོབ་པར་བགྱི་བ་མ་ལགས། ཞེས་སོགས་སོ། །དེ་དག་གིས་ཀུན་རྫོབ་ཀྱི་
རྩོད་ལན་ཤུགས་ལ་འཕངས་སོ། །དེ་ལྟ་བུའི་ཀླན་ཀ་མདོར་ལན་གསུམ་གྱིས་སྤངས་པ་
ཡི༑ ༈སྒོ་ནས། བདེན་སྟོང་རྟོགས་པའི་སྒོམ་ལམ་ཁམས་གསུམ་གྱི་གཉེན་པོར་གྲུབ་ལ།
དེས་ཤིན་ཏུ་བའང་གྲུབ་པོ། །༼ཀ༽ ལམ་ཐ་མ་ནི་༼ ག༽གཉིས་པ་ནི་འཇལ་བྱེད་འཛིན་
པ་དང་གཞལ་བྱ་གཟུང་བ་དག །བདེན་སྟོང་དུ་མཉམ་པ་ཉིད་དུ་རྟོགས་པའི་སློབ་ལམ་
མཐར་ཐུག་ཡིན་པ་ཉིད་ཀྱིས་སོ། །མདོ་ནི། གསོལ་བ་བཅོམ་ལྡན་འདས་རྣམ་དག་ནི་
འཚལ། ཆོས་ཐམས་ཅད་མི་ཤེས་སོ་ཞེས་པའོ། །འཚལ་བས་ཤེས་པ་དང་། བེམ་པས་

འགྲེལ་མཆན་སྐབས་གཉིས་པ། 518 ལམ་ཤེས།
ཤེས་བྱ་བསྟན་ནོ། །༼ཁ༽ཁམས་གསུམ་གྱི། །སྒྲིབ་པ་མ་ལུས་པའི་གཉེན་པོ་ཉིད་དུ་
འདོད་པ་ཡིན། །ཏེ། མདོ་ནི། གསོལ་བ་བཅོམ་ལྡན་འདས་རྣམ་དག །ནས། སྐྱེ་བ་མ་
ཡིན་ནོ། །ཞེས་པའོ། །༼ ཅ༽གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། མཚམས་
སྦྱར་གྱི་རྩོད་པ་དེ་ལ་སྤང་བྱ་ཆེན་པོའི་གཉེན་པོ་ནི་ཆེན་པོའི་ཆེན་པོ་དང་པོར་སྐྱེ་བ་ལ་
སོགས་པ་ལྟར་མི་མཐུན་པའི་ཕྱོགས་ནི་ཆུང་ངུའི་ཆུང་ངུ་འགག་པ་ལ་གཉེན་པོ་ཆུང་ངུའི་
ཆུང་ངུ་ལ་སོགས་པར་རིགས་པས་སྒོམ་སྤང་ཆུང་ངུའི་ཆུང་ངུ་མཐར་འགག་ན་སྒོམ་ལམ་
ཆུང་ངུའི་ཆུང་ངུ་མཐར་སྐྱེ་བར་རིགས་སོ། །ཞེས་བྱ་བའི་ཀླན་ཀ་དེ་ཉིད། ཀུན་རྫོབ་
ཏུ་གོས་ལ་ཆགས་པའི་དྲི་མ་ཕྲ་མོ་བསལ་བ་ལ་བཙོ་བླག་མཁན་ཏེ་ཁྲུས་མཁན་ཆེ་ཐང་
དུ་འབད་ཅིང་རྩོལ་བ་ཆེན་པོ་དགོས་ལ་དྲི་མ་རགས་པ་སེལ་བ་ལ་རྩོལ་བ་ཆུང་ངུའི་ནུས་པའི་
དཔེས་རྩོད་པ་དེ་སྤངས་པའི་སྒོ་ནས། སྔར་གྱི་སྤང་གཉེན་གྱི་རིམ་པ་འཐད་པས་ན། ༸སྒོམ་
པའི་ལམ་རྣམ་དག་ཤིན་ཏུ་བ་རྒྱུར་སྔར་ཇི་སྐད་དུ་བསྟན་པ་དེ་སྒོམ་སྤང་གི་དྲི་མ་
(༣)སྤང་གཉེན་དོན་དམ་པར་མེད་ཀྱང་ཐ་སྙད་དུ་འཐད་དེ། །སྒོམ་ལམ་དེས་ཁམས་
གསུམ་པའི་རྣམ་པ་ཅན་གྱི་ཤེས་པ་དང་ཤེས་བྱ་ཡུལ་དག་དོན་དམ་པར་མི་དམིགས་
པར་རྟོགས་པ་ཉིད་ཀྱིས་དེ་གཉིས་བདེན་སྟོང་དུ་མཉམ་པ་ཉིད་དུ་མངོན་སུམ་དུ་གཟིགས་
པ་གང་ཡིན་པ་དེ་ཉིད་ཀྱིས་སྤང་བྱ་འཇོམས་པའི་ཕྱིར། འདི་དོན་དམ་གྱི་རྩོད་པའི་ལན་
ནོ༑༑(༡)མཐའ་དག་གི་གཉེན་པོའི་ངོ་བོ་ཉིད་ཡིན་པར་གྲུབ་པའི་ཕྱིར། ན་དེའི་
འབྲས་བུ་སངས་རྒྱས་ཀྱི་རྣམ་པར་དག་པ་ཤིན་ཏུ་བ་ཡིན་པར་རྣམ་པར་བཞག་གོ།
(༣)མདོ་ནི། བརྒྱད་སྟོང་བར། ཤཱ་བུས་གསོལ་བ། བཅོམ་ལྡན་འདས་ཤེར་ཕྱིན་མ་
འཚལ། ནས། རྣམ་པར་དག་པའི་ཕྱིར་རོ། །ཞེས་པས་སྒོམ་ལམ་ཁམས་གསུམ་གྱི་སྤང་
བྱའི་གཉེན་པོ་དང༌། ཤཱ་བུས་གསོལ་བ། གཅོམ་ལྡན་འདས་ཤེར་ཕྱིན་ནི་ཐམས་ཅད་མཁྱེན་
པ༑ ནས། ཤིན་ཏུ་རྣམ་པར་དག་པའི་ཕྱིར་རོ། །ཞེས་པ་ཀླན་ཀ་གསུམ་གྱི་ལན་དང་།

འགྲེལ་མཆན་སྐབས་གཉིས་པ། 519 ལམ་ཤེས།
རབ་འབྱོར་གྱིས་གསོལ་བ། བཅོམ་ལྡན་འདས་བྱང་ཆེན་མན་ལམ་ཤེས་ཀྱི་མཇུག་སྡུད་
ཡིན་ནོ། །མདོར་ཀུན་རྫོབ་ཀྱི་ཀླན་ཀ་ཤུགས་ལ་བསྟན་པ་བསྟན་བཅོས་ནས་དངོས་སུ་བསྟན་
ནོ༑ ༑གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་
བསྟན་བཅོས་མངོན་པར་རྟོགས་པའི་རྒྱན་ཅེས་བྱ་བ་ལས་སྐབས་བརྒྱད་ཀྱི་གཉིས་པའི་
འགྲེལ་བའོ།། །།
སྨྲས་པ།
ཐེག་ཆེན་རིགས་ཀྱི་ནུས་པ་བརྟས་ནས་སུ། །
བསམ་པ་བྱང་ཆུབ་མཆོག་ཏུ་སེམས་བསྐྱེད་དེ། །
ངེས་ཆའི་ལྷག་མཐོང་དྲོད་ཀྱིས་སྨིན་བྱས་ནས། །
རང་བཞིན་བྱེད་ལས་ཁྱད་འཕགས་ལམ་ཤེས་ཀྱིས། །
རིགས་ཅན་གསུམ་གྱི་དོན་ཀུན་སྒྲུབ་པ་ལ།
མོས་དང་ཡི་རང་བསྔོ་བས་མཚམས་སྦྱར་ཏེ། །
ཟག་མེད་གཉིས་ཀྱིས་སྒྲིབ་ཀུན་སྦྱངས་པ་ཡིས། །
རྣམ་དག་ཤིན་ཏུ་བ་ལ་རེག་ཚུལ་བསྟན། །
ཞེས་བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་ཆུང་དོན་གསལ་བའི་མཆན་
འགྲེལ་ཀུན་བཟང་ཞིང་གི་ཉི་མ་ཐར་འདོད་མུན་སེལ་ལས་སྐབས་གཉིས་པའི་མཆན་འགྲེལ་
བྱས་ཟིན་ཏོ། །

འགྲེལ་མཆན་སྐབས་གསུམ་པ། 520 གཞི་ཤེས།
།བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་ཆུང་
དོན་གསལ་བའི་མཆན་འགྲེལ་ཀུན་བཟང་ཞིང་གི་ཉི་མ་
ཐར་འདོད་མུན་སེལ་ལས་སྐབས་གསུམ་པའི་
མཆན་འགྲེལ་བཞུགས་སོ།།
༄༅། །བླ་མ་ལྷ་ཡི་མཁྱེན་བརྩེ་འོད་རྣོན་གྱིས། །
རྨོངས་མུན་ལོག་ལྟའི་ཚོགས་ཀུན་བསལ་བ་དང་། །
ལྷན་ཅིག་ཚངས་སྲས་ཕྱག་མཚན་ཏམ་བུ་རས། །
གསལ་ཞིང་སྙན་པའི་དབྱངས་ཀྱི་ཤིས་པ་སྩོལ། །
གསུམ་པ་ལམ་ཤེས་རྣམ་པར་དག་བྱེད་ཀྱི་ཡན་ལག་གཞི་ཤེས་བཤད་པ་ལ། འབྲེལ་
བཀོད་པས་མཚམས་སྦྱར་བ། ལེའུའི་གཞུང་བཤད་པ། སྐབས་བསྡུ་བ་གསུམ། །དང་པོ་
ནི༑ ལམ་ཤེས་ཀྱི་འོག་ཏུ་(༢) གཞི་ཕུང་སོགས་ཐམས་ཅད་མི་རྟག་སོགས་སུ་ཡོངས་
སུ་ཤེས་པ་མེད་པར་ཐེག་གསུམ་གྱི། ལམ་ལེགས་པར་ཡོངས་སུ་ཤེས་པ་མེད་པས་ལམ་
ཤེས་ཀྱི་ཡན་ལག་ཏུ་འཆད་པའི་ཕྱིར། ཤེར་འབྱུང་ལྟར་རོ། །(༡)ཐམས་ཅད་ཤེས་
པ་ཉིད་འཆད་པའི་རྒྱུ་མཚན་ཡོད་དེ། (༣)དག་བྱེད་དུ་འཆད་ཚུལ་སྐབས་གཉིས་པར་
ལམ་ཤེས་མཐའ་གཉིས་དག་པའི་ལམ་དུ་བསྟན་ཀྱང་། དག་བྱེད་གསལ་བར་མ་བསྟན་
པ་འདིར་བཤད་པས་ཡིན་ལ། ལམ་ཤེས་དེ་སེམས་བསྐྱེད་དམིགས་མེད་ཀྱི་ཡེ་ཤེས་བསྔོ་
བ་གསུམ་གྱིས་ཟིན་པའི་སྒོ་ནས་མི་རྟག་སོགས་དང་། དེའི་ཡུལ་ཅན་ཉན་རང་གི་ལམ་རྣམས་
ཤེས་པར་བྱ་ལ། དེ་ཡང་སེམས་བསྐྱེད་པ་ལ་སྙིང་རྗེ་ཆེན་པོ་སྔོན་དུ་འགྲོ་དགོས་ཤིང་། དེ་
ཡང་མི་རྟག་སོགས་རྟོགས་པའི་འབྲིང་དང་ཐུན་མོང་བའི་བསམ་པ་སྦྱངས་པ་ལ་རག་ལས་

འགྲེལ་མཆན་སྐབས་གསུམ་པ། 521 གཞི་ཤེས།
པས། ལམ་ཤེས་ཀྱི་སྔོན་དུ་གཞི་ཤེས་དངོས་དེ་འགྲོ་མི་དགོས་ཀྱང་དེ་ཤེས་པའི་ཕྱིར་ཡིན་
ལ༑ འདིར་བསྟན་མི་མཐུན་ཕྱོགས་ཀྱི་གཞི་ཤེས་ཡིན་ན། རྟོགས་སྣང་ལས། མངོན་
རྟོགས་རྒྱན་གྱི་བརྗོད་བྱ་མངོན་རྟོགས་བརྒྱད་པོ་ཐམས་ཅད་ཉན་རང་གིས་མ་མྱང་བར་བཤད་
པའི་ཕྱིར་དང༌། རྒྱན་གྱི་ཆེད་དུ་བྱ་བའི་གདུལ་བྱ་ཉན་རང་གི་རིགས་ཅན་ཡོད་པར་ཐལ་
བའི་ཕྱིར་རོ། །ཞེས་དང་། ཉི་ཟེར་དུ་ཡང་བྱང་སེམས་ལ་གཞི་ཤེས་མེད་པར་ཐལ་བ་སོགས་
བརྗོད་དོ། །དེས་ན་སྐབས་གསུམ་པའི་དངོས་བསྟན་གཙོ་བོ་ནི་གཉེན་པོ་ཕྱོགས་ཀྱི་གཞི་ཤེས་
ཡིན་ནོ། །གཉིས་པ་ལ་གཉིས། གཞི་ཤེས་ཀྱི་རང་བཞིན་དང་། མཁྱེན་གསུམ་གྱི་མཇུག་
བསྡུ་བའོ། །དང་པོ་ལ། ཉེ་རིང་གི་ལམ་བཤད་པ་དང་། གཞི་ཤེས་སྦྱོར་བ་དང་། སྦྱོར་
བ་སྒོམ་པའི་འབྲས་བུ་གསུམ།
ཤེས་པས་སྲིད་ལ་མི་གནས་པའི་གཞི་ཤེས་བཤད་པ།
དང་པོ་ལ་གསུམ། ཉེ་རིང་གི་རྒྱུ་མཚན་དང༌། རྒྱུ་མཚན་དེ་བསྒྲུབ་པ་དང་། མི་
མཐུན་ཕྱོགས་དང་གཉེན་པོའི་དབྱེ་བའོ། །དང་པོ་ལ་གཉིས་ལས།
ཉེ་རིང་གི་རྒྱུ་མཚན་ལ་རྩ་བ་བཤད་པ།
དང་པོ་རྩ་བ་ནི། འདིའི་དངོས་བསྟན་གཙོ་བོའི་གཞི་ཤེས་པའི་༼ ཁ༽ ཚུ་རོལ་འཁོར་
མཐའ་དང་ཕ་རོལ་ཞི་མཐའ་ལ་གནས་པ་མིན། མཐའ་དེ་དག་གི་བར་ན་དོན་དམ་པར་
ཡང་མི་གནས་པ་དང༌། ༼ང༽དུས་གསུམ་གྱི་ཆོས་རྣམས་བདེན་སྟོང་དུ་མཉམ་པ་ཉིད་
དུ་མངོན་སུམ་དུ་ཤེས་ཕྱིར། ༼ཀ༽ ཤེས་རབ་ཀྱི་ཕ་རོལ་ཏུ་ཕྱིན་པ་ཆོས་ཅན། ༼ག༽
སངས་རྒྱས་བྱང་སེམས་ཀྱི་རྒྱུད་ལ་ཉེ་པར་འདོད་དེ། །༼ཅ༽མདོ་ནི། གསོལ་བ། བཅོམ་
ལྡན་འདས་བྱང་ཆེན་ཤེར་ཕྱིན་ལ་སྤྱོད་ཚེ་ཚུ་རོལ། ནས། མཉམ་པ་ཉིད་ཀྱི་ཕྱིར་རོ། །ཞེས་

འགྲེལ་མཆན་སྐབས་གསུམ་པ། 522 གཞི་ཤེས།
པའོ། །ཤིན་ཏུ་རྣམ་དག་མཐའ་གཉིས་ལ་མི་གནས་པའི་རྟགས་སོ། །གཉིས་པ་འགྲེལ་བ་
ལ་གཉིས།
འགྲེལ་བ་བཤད་པ་ལས་དངོས་བསྟན་སྲིད་ཞིའི་
མཐའ་འགོག་བྱེད་བཤད་པ།
དངོས་བསྟན་སྲིད་ཞིའི་མཐའ་འགོག་བྱེད་དང༌། ཤུགས་བསྟན་ཉན་རང་གི་ལམ་
དེ་དག་དང་བྲལ་བར་བསྟན་པའོ། །དང་པོ་ནི། ཅེས་བྱ་བ་གསུངས་ཏེ། གཟུགས་སོགས་
དུས་གསུམ་གྱིས་བསྡུས་པའི་ཆོས་རྣམས་བདེན་པའི་སྐྱེ་བ་མེད་པའི་རྣམ་པར་མཉམ་
པ་ཉིད་དུ་མངོན་སུམ་དུ་རྟོགས་པས་ཟིན་པའི་རྒྱུ་མཚན་གྱིས། སངས་རྒྱས་དང་བྱང་
ཆུབ་སེམས་དཔའ་རྣམས་ལ་ཉེ་བར་གྱུར་བར་འདོད་པའི་གཞི་ཤེས་ཤེས་རབ་ཀྱི་ཕ་རོལ་
ཏུ་ཕྱིན་པ་གང་ཡིན་པ་དེ་ནི། མི་རྟག་སོགས་མངོན་སུམ་ཏུ་རྟོགས་པའི་ཤེས་རབ་ཀྱིས་
སོ་སྐྱེས་བགྲོད་ཅིང་མཐོང་བས་ཚུ་རོལ་གྱི་མཐའ་འཁོར་བ་ལས་ཉོན་གྱིས་རྒྱུན་རིང་པོར་
མཚམས་སྦྱར་བ་དང༌། སྙིང་རྗེས་སོ་སྐྱེས་བགྲོད་མི་ནུས་ཤིང་མ་མཐོང་བས་ཕ་རོལ་གྱི་
མཐའ་དམན་པའི་མྱ་ངན་ལས་འདས་པ་སྟེ། དེ་གཉིས་གོ་རིམ་བཞིན་དུ་བདག་རྟག་
སོགས་སུ་ལྟ་བས་སམ་བདག་རྒྱུན་མི་འཆད་པའི་རྟག་པའི་མཐའ་དང༌། དེ་དག་ཏུ་མི་ལྟ་
བས་སམ་སྲིད་པར་སྐྱེ་བ་འཆད་པས་ཆད་པའི་མཐའི་མཚན་ཉིད་དང་བྲལ་བ་དང་། རྩ་
བ་ལྟར་མཐའ་དེ་དག་གི་བར་ན་ཡང་དོན་དམ་པར་མི་གནས་པས། ཀུན་རྫོབ་དང་དོན་
དམ་པའི་སྲིད་པ་དང་ཞི་བའི་མཐའ་གང་ལའང་མི་གནས་པ་ཡིན་ནོ། །དུས་གསུམ་མཉམ་
པ་ཉིད་དུ་རྟོགས་པ་ཉེ་བའི་རྒྱུ་མཚན་དུ་སྦྱར་གྱི། བུ་ཉ་སོགས་ཀྱིས་སྲིད་ཞིར་མི་གནས་པའི་
རྒྱུ་མཚན་དུ་སྦྱར་བ་དང༌། དེ་འདིར་བསྟན་སྲིད་མཐའ་འགོག་བྱེད་ལ་སྦྱར་བ་ནི། འོག་
ཏུ་ཉེ་རང་གི་རྒྱུ་མཚན་བཤད་པ་དང་འགལ་ལ། དེས་འཁོར་བའི་སྐྱོན་མི་མཐོང་བའི་ཕྱིར་

འགྲེལ་མཆན་སྐབས་གསུམ་པ། 523 གཞི་ཤེས།
མི་འཐད་དོ། །ལོ་ཆེན་གྱིས་གཞི་ཤེས་དངོས་ཉན་རང་ལ་བཞག་ནས་འདིར་བསྟན་བྱའི་
གཙོ་བོ་གཞི་ཤེས་ཀྱི་གཟུགསབརྙན་ས་བརྒྱད་པ་ནས་ཐོབ་ལ། སྔར་སྐབས་གཉིས་པར་མཐོང་
ལམ་དུ་མི་རྟག་སོགས་ཤེས་པར་བཤད་པ། ལམ་ཤེས་ཀྱི་ཡུལ་ཉན་ཐོས་ལམ་གྱིས་ཤེས་
ཚུལ་ཡིན་ཟེར་བ། རྣམ་བཤད་ལས། གཞི་ཤེས་སྐྱེས་དུས་སོགས་ནི་འཐད་དཀའ་འོ། །ཞེས་
གསུངས་སོ། །
ཤུགས་བསྟན་ཉན་རང་གི་ལམ་དེ་དག་དང་བྲལ་བར་བསྟན་པ།
གཉིས་པ་ནི། ཉན་རང་གི་གཞི་ཤེས་སྐབས་འདིར་མ་བསྟན་པའི་སྐྱོན་མེད་དེ། །བྱང་
སེམས་ཀྱི་རྒྱུད་ཀྱི་ཀུན་ཤེས་པ་དངོས་སུ་བསྟན་པ་ཉིད་ཀྱི་》《སྐབས་ལས་བཟློག་སྟེ་ཤུགས་
ལ་བསྟན་པས་སོ། །འོག་མ་ཁ་ཅིག་ཏུ་དངོས་སུ་བསྟན་པས། རྒྱན་སྣང་ལས། ལ་ལར་
ལྡོག་པའི་སྒོ་ནས་དང༌། །ལ་ལར་རྗེས་འགྲོའི་སྒོ་ནས་བསྟན་པར་བཤད་དོ། །ཉན་ཐོས་
ལ་སོགས་པས་རང་རྒྱལ་ལ་དུས་གསུམ་བདེན་སྟོང་དུ་མཉམ་པ་ཉིད་དུ་མངོན་སུམ་དུ་
ཤེས་པ་མེད་པའི་ཕྱིར་ན། སངས་རྒྱས་བྱང་སེམས་ཀྱི་ཡང་དག་པའི་ཤེས་རབ་ཀྱི་ཕ་
རོལ་ཏུ་ཕྱིན་པ་དང་རིང་བར་གྱུར་བས་ཉན་རང་རང་གི་རྟོགས་པ་གང་ཟག་དང་གཟུང་
བ་བདག་མེད་རྟོགས་པ་ཙམ་གྱི་ཤེས་རབ་ཀྱི་ཕ་རོལ་ཏུ་ཕྱིན་པའི་གཟུགས་བརྙན་ལ་གནས་
པ་ནི། (༢) སྙིང་བརྩེ་བ་དང་(༡)ཤེས་རབ་དང་(༣)བྲལ་བའི་ཕྱིར། འཁོར་
བར་རྒྱུན་གྱིས་འཇུག་པས་དངོས་པོ་མཐའ་གཅིག་ཏུ་དོར་བྱར་དམིགས་པ་དང་། མྱང་
འདས་ཉེར་ལེན་གྱི་ཕུང་བོ་འགག་པས་དངོས་པོ་མེད་པར་མཐའ་གཅིག་ཏུ་བླང་བྱར་
དམིགས་པ་ཉིད་ཀྱིས་རིམ་པ་བཞིན་དུ་འཁོར་བ་དང་མྱ་ངན་ལས་འདས་པ་ལ་གནས་
པ་ཡིན་པར་ཤེས་པར་བྱའོ། །མདོ་ནི། བརྒྱད་སྟོང་བར། ཚེ་ལྡན་རབ་འབྱོར་གྱིས།
ནས། རྣམ་པར་དག་པའི་ཕྱིར་རོ། །ཞེས་པའོ། །ད་ལྟའི་རྟོགས་དཀར་དེའི་གཞུང་གིས་

འགྲེལ་མཆན་སྐབས་གསུམ་པ། 524 གཞི་ཤེས།
རྟག་པ་ཡིན་པའི་ཕྱིར། དོན་དམ་པར་ཡོད་པའི་དངོས་པོ་ནི་མྱ་ངན་ལས་འདས་པའོ། །མི་
རྟག་པ་ལ་སོགས་པའི་ཚུལ་གྱིས་ན་དེ་རྣམས་ཀྱི་སྤང་བར་བྱ་བ་ཉིད་ཡིན་པའི་ཕྱིར་སྲིད་པ་
ནི་དངོས་པོ་མེད་པའོ། །ཞེས། མྱང་འདས་དངོས་པོ་དང་འཁོར་བ་དངོས་མེད་ལ་སྦྱར་
བ་ནི། འགྲེལ་བར་སྙིང་བརྩེ་བ་དང་ཤེས་རབ་དང་བྲལ་བའི་ཕྱིར། ཞེས་པར་འཁྲུལ་ཡང་།
དེ་སྡེབ་སྦྱོར་གྱི་ངོར་ཡིན་པས། ཤེར་སྒྲོན་ལྟར་ཤེས་རབ་དང་བྲལ་བ་དང་པོར་གདོན་པ་
གསེར་ཕྲེང་ལས་གསུངས་ལ། རྣམ་བཤད་ལས། སྟོང་བ་ཉིད་རྟོགས་པའི་ཤེས་རབ་དང་
བྲལ་བ་དང༌། རྒྱུ་མཚན་སྔ་མ་གཉིས་གོ་ལྡོག་ནས་སྦྱོར་བ་ནི་གཞུང་འདིའི་དོན་མིན་པར་
རྗེ་ཉིད་ཀྱི་གསུངས་ལས་འབྱུང་བའོ། །ཞེས། བུ་ཉ་སོགས་ཀྱིས་གསེར་གླིང་བ་ལྟར། དངོས་
པོ་དངོས་མེད་དང་འཁོར་འདས་གོ་ལྡོག་པ་དང༌། འདིར་བསྟན་སྲིད་མཐའ་འགོག་བྱེད་
ཀྱི་ཤེས་རབ་རང་བཞིན་མེད་རྟོགས་ཀྱི་ཤེས་རབ་ལ་བྱས་ནས་དེ་དང་བྲལ་བར་སྦྱར་བ་གཞུང་
དོན་མིན་པར། གསེར་ཕྲེང་ལས། དེ་ནི་མ་ཡིན་ཏེ་སྔར་འཁོར་འདས་གཉིས་ལ་རྟག་ཆད་
དུ་བཤད་པ་དང༌། འདིར་ཡང་འོག་ཏུ་འཁོར་བ་ཞེས་སྔོན་ལ་བྱུང་བས། ཞེས་དང་། ཤེས་
རབ་ཀྱིས་དེར་མཐའ་གཅིག་ཏུ་གནས་པའི་ཉེས་དམིགས་མཐོང་བ་དང༌། ཞེས། ཤེས་རབ་
ལ་འཁོར་བའི་ཉེས་དམིགས་མཐོང་བ་དགོས་པར་གསུངས་པའོ། །རྣམ་བཤད་ལས། ཉན་
རང་འཁོར་མཐའ་ལ་གནས་པའི་སྒྲུབ་བྱེད་དུ་སྙིང་བརྩེ་བ་དང་བྲལ་བ་དང་། ཞི་མཐའ་
ལ་གནས་པའི་སྒྲུབ་བྱེད་དུ་སྲིད་པར་སྐྱེ་བ་བླང་བ་ལ་བརྟེན་ནས་མྱང་འདས་སྒྲུབ་པའི་ཐབས་
ཤེས་པའི་ཤེས་རབ་དང་བྲལ་བ་སྦྱར་བ་ནི། འདིར་བསྟན་སྲིད་ཞིའི་མཐར་ལྟུང་བ་འགོག་
བྱེད་ལ་སྦྱར་བ་སྒྲུབ་ཚུལ་གྱིས་ཤེས་ཏེ། ལས་ཉོན་གྱི་སྐྱེ་བར་མ་ཟད་སྙིང་རྗེ་དང་སྨོན་ལམ་
གྱི་སྐྱེ་བ་ཡང་འགོག་འདོད་པས། ཞེས་པའོ། །དེས་ན་དེ་འགོག་བྱེད་རིམ་བཞིན་དེ་འདྲའི་
སྙིང་རྗེ་དང་ཤེས་རབ་བཞག་ན་ལེགས་སོ། །གསེར་ཕྲེང་ལས། ཤེས་རབ་དང་པོར་གདོན་
དགོས་གསུངས་པ་འདིའི་ཤེས་རབ་སྔར་གྱི་སྲིད་མཐའ་འགོག་བྱེད་ཀྱི་ཤེས་རབ་ལ་བྱེད་ན་

འགྲེལ་མཆན་སྐབས་གསུམ་པ། 525 གཞི་ཤེས།
འཁོར་མཐའ་ལ་སྦྱོར་དགོས་གསུངས་པས་མི་འགལ་ཏེ། རྣམ་བཤད་ནས་བཤད་པའི་ཤེས་
རབ་དེ་འདིར་བསྟན་སྲིད་མཐའ་འགོག་བྱེད་མིན་ཀྱང་དེར་ལྟུང་བ་འགོག་བྱེད་ཡིན་པའི་ཕྱིར།
དེས་བྱང་སེམས་ཀྱི་མི་རྟག་སོགས་རྟོགས་པའི་ཤེས་རབ་དེ་རང་གི་ངོ་བོའི་སྒོ་ནས་འདིར་བསྟན་
སྲིད་མཐའ་འགོག་བྱེད་མིན་ཀྱང་གྲོགས་ཀྱིས་བཞག་གོ །འདི་དག་ལ་དཔལ་ལྡན་པས་ལོག་
བཤད་མང་པོ་བྱས་པའང་མི་འཐད་ཚུལ་དེས་ཤེས་སོ། །བསྟན་དར་བ་དང་བསོད་གྲགས་
པས་འདིར་བསྟན་ཀུན་རྫོབ་དང་དོན་དམ་ལ་ལྟོས་པའི་སྲིད་ཞིའི་མཐར་ལྟུང་ཚད་དེ་བྱང་སེམས་
ལ་ལྟོས་པའི་ཀུན་རྫོབ་དང་དོན་དམ་གྱི་སྲིད་ཞིའི་མཐར་བཞག་ནས་སྤྱིར་སྲིད་ཞིའི་མཐའ་
དང་མི་འདྲ་ཟེར། སྒོ་མང་དང་སེར་བྱེས་པས་སྤྱིར་གྱི་དེ་ལས་བྱང་སེམས་ལ་ལྟོས་པ་ཟུར་
དུ་མི་བཞེད་དོ། །གཉིས་པ་རྒྱུ་མཚན་དེ་ཉིད་བསྒྲུབ་པ་ལ་རྩོད་པ་དང་ལན་ནོ། །
ཉེ་རིང་དུ་འཇོག་པའི་རྒྱུ་མཚན་དེ་བསྒྲུབ་པ་ལ་རྩོད་པ་འགོད་པ།
དང་པོ་ནི། ༼ག༽ཀླུ་སྒྲུབ་ཀྱི་འཇིག་རྟེན་ལས་འདས་པར་བསྟོད་པ་ལས་ཏེ་ལུགས་
ལས། རྟེན་ཅིང་འབྲེལ་བར་འབྱུང་བའི་དོན་གང་ཡིན་པ་དེ་ཉིད་ཐུབ་པ་ཁྱོད་ནི་སྟོང་
བར་བཞེད། །ཅེས་འབྱུང་བའི་ཕྱིར། ༼ཁ༽དུས་གསུམ་མཉམ་པ་ཉིད་དུ་ཤེས་པ་
ནི༑ གཞིའི་གནས་ལུགས་རྟོགས་པ་ཁོ་ན་ཡིན་ལ། གཞིའི་གནས་ལུགས་རྟོགས་པ་དེ་
ཡང་བྱང་སེམས་སུ་མ་ཟད་འཕགས་པ་ཐམས་ཅད་ལ་ཡོད་པ་ཉིད་མ་ཡིན་ནམ་སྟེ་ཡིན་
པའི་ཕྱིར། རྟགས་གྲུབ་སྟེ། ༼ཀ༽དུས་གསུམ་མཉམ་པ་ཉིད་དུ་ཤེས་པ་ཡོད་མེད་ཀྱི་རྒྱུ་
མཚན་གྱིས། ཇི་ལྟར་ན་ཉན་ཐོས་དང་བྱང་ཆུབ་སེམས་དཔའ་ལ་སོགས་པ་ལ་ཡང་
དག་པའི་ཤེས་རབ་ཀྱི་ཕ་རོལ་ཏུ་ཕྱིན་པ་རིང་བ་དང་ཅིག་ཤོས་སུ་ཉེ་བར་འགྱུར་བ་མི་
འཐད་པར་ཐལ་༼ང༽ཞེ་ན། བུ་དང་གཡགས་པས་ལུང་ཁུངས་རྩ་ཤེས་ལ་བྱས་པ་དང་།
མཉམ་པ་ཉིད་དུ་རྟོགས་པ་དེ་ཡང་། ཞེས་པ་མི་འཐད་ལ། འདིའི་རྩོད་པ་ཐལ་འགྱུར་བས་

འགྲེལ་མཆན་སྐབས་གསུམ་པ། 526 གཞི་ཤེས།
བཀོད་ལ། སློབ་དཔོན་གྱི་ལུང་དེས་རྟེན་འབྲེལ་ལ་སྟོང་བས་ཁྱབ་པར་བསྟན་ཀྱང་། ཉན་
རང་གིས་དེ་རྟོགས་མི་དགོས་ཟེར་རོ། །
འབྲས་ཡུམ་ལ་ཉེ་རིང་གི་གཞི་ཤེས་བཤད་པ།
གཉིས་པ་ལན་ལ་གསུམ། དང་པོ་རྩ་བ་ལ། ཐེག་དམན་རིང་བ་དང་། ཐེག་ཆེན་
ཉེ་བར་བསྟན་པའོ། །དང་པོ་ནི། ཤུགས་བསྟན་གྱི་གཞི་ཤེས་དེ་ནི་ཆོས་ཅན།(༣)མཚན་
མར་དམིགས་ཤིང་ཞེན་པའི་སྒོ་ནས། །རྣམ་མཁྱེན་གྱི་ཐབས་མ་ཡིན་པས་སོ། །(༡)ཡང་
དག་པའི་ཡུམ་ལ་རིང་བ་སྟེ། །(༣) མདོ་ནི། གསོལ་བ། བཅོམ་ལྡན་འདས། ནས།
རིང་དུ་སྤང་ངོ༌། །ཞེས་པའོ། །གཉིས་པ་ནི་དངོས་བསྟན་གྱི་གཞི་ཤེས་དེ་ནི་ཆོས་ཅན།
༼ཁ༽རྣམ་མཁྱེན་གྱི་ཐབས་ལ་མཁས་པ་ཡིས་སོ། །༼ཀ༽ཡང་དག་པའི་ཡུམ་ལ་ཉེ་བ་
ཉིད་དུ་བཤད་དེ། ༼ག༽མདོ་ནི། རབ་འབྱོར་གྱིས་གསོལ་བ། ནས། ངོ་མཚར་ཆེའོ།།
ཞེས་པའོ། །གཉིས་པ་འགྲེལ་བ་ནི། ཅེས་བྱ་བ་གསུངས་ཏེ། དཔེར་ན་ལྟད་མོ་བས་
མ་མཁན་གྱིས་སྤྲུལ་བའི་དངོས་པོ་རྟ་གླང་སོགས་》སྣང་བ་ལ་སྒྱ་མ་ཡིན་པ་དེའི་རང་གི་
ངོ་བོ་མི་ཤེས་པས་རྟ་གླང་གི་དངོས་པོར་མངོན་པར་ཞེན་པ་ཉིད་ཀྱིས་དེར་རྟ་གླང་གི་
ངོ་བོ་ཉིད་མེད་པར་མི་རྟོགས་ཤིང་མི་《སྣང་བ་བཞིན་དུའོ། །༼ག༽སྟོང་ཉིད་སྟོན་པའི་
དགེ་བའི་བཤེས་གཉེན་ལ་སོགས་པས་བྱང་ཆུབ་སྒྲུབ་པའི་ཐབས་མཁས་པ་དང་བྲལ་བའི་
ཕྱིར་༼ཁ༽དེ་དག་གིས་དངོས་པོ་བདེན་གྲུབ་ཀྱི་མཚན་མ་དང་ལྡན་པར་རྟོགས་པས་སོ།།
རྟགས་གྲུབ་སྟེ་༼ཀ༽ཉན་ཐོས་དང་ལ་སོགས་པས་རང་རྒྱལ་དངོས་པོའི་ངོ་བོ་བདེན་སྟོང་
མི་ཤེས་པ་རྣམས་ལ་ཆོས་ཅན། དུས་གསུམ་མཉམ་པ་ཉིད་ཀྱི་ཡེ་ཤེས་དེ་མེད་དེ། ༼ང༽
སྟོང་ཉིད་རྟོགས་པའི་ཡེ་ཤེས་མེད་པ་དེའི་ཕྱིར། ཉན་རང་དེ་དག་ལ་རྒྱལ་བའི་ཡུམ་རིང་
བར་གྱུར་ཏོ། །མདོ་ནི། བརྒྱད་སྟོང་བར། ཚེ་ལྡན་རབ་འབྱོར། ནས། ཆགས་པར་

འགྲེལ་མཆན་སྐབས་གསུམ་པ། 527 གཞི་ཤེས།
འགྱུར་རོ། །ཞེས་པའོ། །བྱང་ཆུབ་སེམས་དཔའ་(༥)དུས་རིང་མོ་ཞིག་ནས་ཕྱིའི་
རྐྱེན་ཐེག་ཆེན་གྱི་དགེ་བའི་བཤེས་གཉེན་ཡང་དག་པར་མགུ་བར་བྱས་པའི་མན་ངག་
ཕྱིན་ཅི་མ་ལོག་པ་དང་ལྡན་པ་ཅན་དང་ནང་གི་རྐྱེན་བདེན་པ་གཉིས་ལ་བརྟེན་པའི་ཐོས་
པ་ལ་སོགས་པའི་བསམ་སྒོམ་གྱི་ཤེས་པ་སྐྱེ་བའི་ཐབས་ལ་མཁས་པས་སོ། །( ༤)ཡུལ་
བདེན་པའི་དངོས་པོར་མངོན་པར་ཞེན་པའི་འཁྲུལ་བའི་མཚན་མ་བསལ་བ་རྣམས་ལ་
ནི་དེ་དག་བདེན་སྟོང་དུ་རྟོགས་པ་ཡོད་པའི་ཕྱིར། དེ་ཡི་ནི་ཤེར་སྒྲོན་ལྟར་སྒྱུ་མ་མཁན་གྱིས་
རྫུན་པར་ཤེས་པའི་དཔེས་སྦྱར་རོ། །དེའི་རྟགས་གྲུབ་སྟེ། ( ༣) གཟུགས་ལ་སོགས་པའི་
ཆོས་བདེན་སྟོང་དུ་ཡོངས་སུ་ཤེས་པས་ན་ཡུལ་དེ་ཉིད་སྤྲོས་བྲལ་མཉམ་པ་ཉིད་དུ་ཡོངས་
སུ་ཤེས་པ་ཡོད་པ་ཡིན་ཏེ། རྒྱུ་མཚན་དེའི་ཕྱིར། (༡)དེ་དག་ལ་ཆོས་ཅན། (༣) ཡུམ་
འདི་ཡང་དག་པར་ཉེ་བར་འགྱུར་བས་སོ། །རྟགས་གྲུབ་སྟེ། (༦) མདོ་ནི། བརྒྱད་
སྟོང་བར། དེ་སྐད་ཅེས། ནས། ངོ་མཚར་ཏོ། །ཞེས་པའོ། །གསུམ་པ་དོན་བསྡུ་བ་ནི།
ཉེ་རིང་གི་ཁྱད་པར་འཐད་དེ། ཉན་རང་ཐབས་མ་ཡིན་པས་ནི་རིང་བ་ཉིད་ཡིན་ལ། བྱང་
སེམས་ཐབས་མཁས་པ་ཉིད་ཀྱིས་ནི་མི་རིང་བ་ཉིད་ཡིན་ནོ། །རྒྱུ་མཚན་དེས་ཉན་རང་
དགྲ་བཅོམ་སྔོན་སོང་དང་བྱང་སེམས་རིགས་ངེས་གཉིས་དུས་མཉམ་དུ་ཐེག་ཆེན་ལམ་དུ་
ཞུགས་ན་སྔ་མ་སྔོན་གོམས་སྟོབས་ཀྱིས་ཡུན་རིང་དུ་འཇུག་འདོད་མེད་ཀྱང་བར་བར་དུ་ཞི་
བའི་དབྱིངས་ལ་ཞུགས་པས་ཕྱི་མ་ལས་འབྲས་ཡུམ་ལ་རིང་བ་ཡིན་ནོ། །གསུམ་པ་ལ་གསུམ།
གཞི་ལམ་ལ་མཚན་འཛིན་གྱི་སྤོང་གཉེན་དང་། འབྲས་བུ་ལ་མཚན་འཛིན་གྱི་སྤོང་གཉེན་
དང་། མཇུག་བསྡུ་བའོ། །དང་པོ་ལ། སྤང་བྱ་དང༌། གཉེན་པོའི འོ། །དང་པོ་ལ་གསུམ་ལས།

འགྲེལ་མཆན་སྐབས་གསུམ་པ། 528 གཞི་ཤེས།
མི་མཐུན་ཕྱོགས་ཀྱི་གཞི་ཤེས་བཤད་པ།
དང་པོ་མཚམས་སྦྱར་བ་ནི། སྔར་བཤད་པདེ་ལྟར་ཉན་ཐོས་ལ་སོགས་པས་རང་
རྒྱལ་བ་རྣམས་ཡུམ་ལ་རིང་བའམ་དེའི་ཡུམ་ཤེར་ཕྱིན་ལ་རིང་བར་གྱུར་བའི་བསྒྲུབ་པར་
བྱེད་པ་མཚན་འཛིན་གྱིས་བཅིང་བ་དེ་ཉིད་བྱང་སེམས་ལམ་གྱི་གོལ་ས་མི་མཐུན་པའི་
ཕྱོགས་ཡིན་པར་སྒྲུབ་པ་ནི། གཉིས་པ་རྩ་བ་ནི། གཞི་ཤེས་བྱ་ཇི་ལྟ་བས་བསྡུས་པ་གཟུགས་
སོགས་ཕུང་བོ་གང་ཟག་གི་བདག་གིས་《སྟོང་ཉིད་དང༌། །ཇི་སྙེད་པས་བསྡུས་པ་དུས་གསུམ་
གཏོགས་པའི་ཆོས་རྣམས་དང༌། །ལམ་སྦྱིན་སོགས་ལྷག་མ་ལྔ་དང་བྱང་ཆུབ་ཕྱོགས་
ནས་རྣམ་མཁྱེན་པར་རྣམས་ལ། །བདེན་པར་སྤྱོད་པའི་འདུ་ཤེས་ཀྱིས་བཅིང་བའི་ལམ་
ནི༑ བྱང་སེམས་ལམ་གྱི་གོལ་ས་མི་མཐུན་ཕྱོགས་ཡིན་ཏེ། འབྲས་ཡུམ་སྒྲུབ་པ་ལ་རིང་
བའི་ལམ་ཡིན་པའི་ཕྱིར། མདོ་ནི། དེ་ནས་ཚེ་ལྡན་ཤཱ་བུས། ནས། རྣམ་མཁྱེན་ལ་སྤྱོད་
ན་ཆགས་པའོ། །ཞེས་པའོ། །འདིར་གཞི་ལམ་གྱི་མདོ་གསུམ་སོ་སོར་ཡོད་དོ། །བུ་ཉས་
འདིས་ཉན་རང་གི་ལམ་བདེན་འཛིན་དུ་འདོད་པ་དགག་སླ་ལ། གྲགས་ཆར་ཕུང་པོ་བདག་
ཏུ་ཡོད་མེད་དང་། དུས་གསུམ་གཅིག་དང་སོ་སོར་འཛིན་པ་དང༌། སྦྱིན་སོགས་སེར་སྣ་
སོགས་དང༌། སོ་བདུན་ཆགས་པའིསྤོང་གཉེན་ཏེ། དེ་དག་བྱང་སེམས་ཀྱི་མི་མཐུན་ཕྱོགས་
ཟེར་བའང་མི་འཐད་དོ། །གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། གཟུགས་
ལ་སོགས་པ་ཕུང་བོ་ལྔ་དང་། དུས་གསུམ་པའི་ཆོས་དང་། སྦྱིན་པ་ནས། རྣམ་མཁྱེན་
བར་གྱི་ལམ་ཚོགས་སྦྱོར་ན་ཡོད་པ་ཟག་པ་དང་བཅས་པ་དང༌། མི་སློབ་ལམ་ན་ཡོད་པ་
ཟག་པ་མེད་པ་དང༌། མཐོང་སྒོམ་ན་ཡོད་པ་ཟག་བཅས་ཟག་མེད་གཉིས་ཀའི་ངོ་བོ་བདེན་
པའི་དངོས་པོར་མ་གྱུར་བ་ཐམས་ཅད་ལ། བདེན་པའི་དངོས་པོར་དམིགས་པ་ཉིད་
ཀྱིས་བཅིང་བཞིན་དུ་གཞན་གྱིས་ཀུན་བརྟགས་པའི་གང་ཟག་གི་བདག་ལ་སོགས་པས་

འགྲེལ་མཚན་སྐབས་གསུམ་པ། 529 གཞི་ཤེས།
མཐོང་བ་བོའི་བར་གྱིས་《སྟོང་བ་ཉིད་དུ་ལྟ་བ་དང་། དྲན་ཉེ་སོགས་སྒྲུབ་པ་སྟེ་སྤྱད་བྱའི་
ལམ་དུ་བདེན་པར་ཞེན་པའི་འདུ་ཤེས་ཀྱིས་བཅིང་བའི་ལམ་རྣམས་ནི། རང་རང་གི་ངོས་
སྐལ་གྱི་སྤང་བྱདེ་དག་གི་གཉེན་པོ་ཡིན་ན་ཡང་གནས་ལུགས་ལ་ཕྱིན་ཅི་ལོག་ཏུ་ཞུགས་
པའི་མཚན་འཛིན་གྱིས་བཅིང་བ་ཉིད་ཀྱིས། བྱང་སེམས་རང་རྒྱུད་ལ་བསྐྱེད་པ་སྤང་བར་
བྱ་བ་ཡིན་པའི་ཕྱིར་ན། བྱང་སེམས་ལམ་གྱི་གོལ་ས་མི་མཐུན་པའི་ཕྱོགས་ཡིན་ནོ།།
མདོ་ནི། བརྒྱད་སྟོང་བར། དེ་ནས་ཚེ་ལྡན་ཤཱ་བུས། ནས། བསྔོ་བར་མི་ནུས་སོ། །ཞེས་
པའོ། །འདིའི་ཟག་བཅས་སོགས་གསུམ་རིགས་བྱིན་གྱིས་འཆིང་བ་ཀུན་ལྡན་གྱི་སོ་སྐྱེ། འཕགས་
པ་རྣམས་ཀྱི་ཟག་མེད། འཇིག་རྟེན་པའི་ལམ་གྱིས་ས་འོག་མའི་ཉོན་མོངས་ཅི་རིགས་ལ་
ཆགས་བྲལ་བྱས་པས་སོ་སྐྱེ་གསུམ་གྱི་རྒྱུད་ཀྱི་ཆོས་ལ་བྱས་ནས་གཞི་ལ་སྦྱར་བ་ལྟར་རྣམ་
བཤད་དུ་གསུངས་པ། རྒྱན་སྣང་ལས། དུས་གསུམ་པའི་ཆོས་ཟག་པ་དང་བཅས་པ་ཟག་
པ་མེད་པ་གཉིས་ཀའི་གནས་སུ་གྱུར་བ་རྣམས་ཀྱི་འདས་པ་ལ་སོགས་པའི་ངོ་བོ་ཉིད་དང་།
ཞེས་པའི་ཚིག་ཟིན་ལྟར་བྱས་པས། གསེར་ཕྲེང་ལས། རྒྱན་སྣང་དུ་ཡང་ཟག་པ་ཡོད་མེད་
སོགས་ཕུང་བོ་དང་དུས་ལ་སྦྱར་བ་ལྟར་སྣང་ཡང་དགོངས་པ་འདི་ལྟར་བླང་ངོ་། །ཞེས་
གསུངས་སོ། །གསེར་གླིང་བས་སྒྲུབ་པའི་འདུ་ཤེས་ནི་ལམ་ལ་སྦྱར་ཞིང་དེ་ཡན་གཞི་ལ་སྦྱར་
བ་ལྟར་བྱས་པ་རེད་མདའ་བའི་ཡིན་ཏེ། རྣམ་བཤད་དུ་ཉི་ཟེར་ལྟར་བཀོད་པ་མང་ངོ་། །གསེར་
ཕྲེང་དུ། རྒྱན་སྣང་གིས་གནས་སུ་གྱུར་བ་རྣམས། ཞེས་པ་ཡན་གྱིས་གཞི་ལམ་གྱི་ཆོས་
ངེས་བཟུང་ནས། དེ་མན་གྱིས་འདས་སོགས་གཞིའི་ཆོས་རྣམས་བདེན་པའི་ངོ་བོ་ཉིད་དུ་ཞེན་
པ་དང་། ལམ་གྱི་ཆོས་སྦྱིན་སོགས་བསྒྲུབ་བྱར་བདེན་པར་དམིགས་པའི་འདུ་ཤེས་ནི་ཕྱིན་
ཅི་ལོག་ཡིན་པས། དེས་བཅིང་བའི་ལམ་མི་མཐུན་ཕྱོགས་ཡིན། ཞེས་བུ་ཉ་སོགས་བཤད་
པ་དགོངས་པར་སོང་ཞེས་ཞིབ་དཔྱད་གནང་ངོ༌། །ཕུང་བོ་ལྔ་རྒྱུན་ཞུགས་ཀྱི་འབྲས་བུ་ཆོས་
སོ་བདུན་ནོ། །ཞེས་འབུམ་པ་འདོད་ལ། རིན་ཆེན་བང་མཛོད་དུ། དགེ་བཤེས་སྟོན་པས་

འགྲེལ་མཆན་སྐབས་གསུམ་པ། 530 གཞི་ཤེས།
སྦྱོར་ལམ་མན་ཆད་དང་མཐོང་ལམ་ཡན་ཆད་དང་སྦྱོར་ལམ་ལ་བཤད་དོ། །ཅེས་གསུངས་
སོ༑ ༑བུ་ཉས་ཐེག་དམན་ལམ་མཚན་འཛིན་དུ་བཤད་པ་རྣམ་བཤད་དང་རྟོགས་སྣང་དུ་
བཀག་གོ །
གཉེན་པོ་ཕྱོགས་ཀྱི་གཞི་ཤེས་བཤད་པ།
གཉིས་པ་གཉེན་པོ་ལ་གསུམ་གྱི། དང་པོ་མཚམས་སྦྱར་བ་ནི། བྱང་ཆུབ་སེམས་
དཔའ་རྣམས་ཀྱིའམ་དེའི་ལམ་ཤེར་ཕྱིན་ལ་ཉེ་བའི་རྒྱུ་མཚན། ཐབས་ཤེས་ཀྱི་ཟིན་པས་
སྔ་མ་ལས་བཟློག་སྟེ་གཉེན་པོའི་ཕྱོགས་ཡིན་པར་སྟོན་པ་ནི། གཉིས་པ་རྩ་བ་ལ་གཉིས།
ལྟ་སྒོམ་ལ་ལྟོས་པའི་གཉེན་པོ་དང༌། སྤྱོད་པ་ལ་ལྟོས་པའི་སྤང་གཉེན་ནོ། །དང་པོ་ནི་སྦྱིན་
ལ་སོགས་པས་རྣམ་མཁྱེན་གྱི་བར་ལ་ཐོབ་བྱར་ངར་འཛིན་པ་མེད་པ་སྟེ་དེའི་མཐའ་འགོག་
པས། ཞེས། རྐང་བ་གསུམ་པ་དང་པོའི་མཐར་སྦྱར་རོ། །དེས་ཇི་ལྟ་ཇི་སྙེད་གཉིས་ལ་
མཚན་འཛིན་གྱིས་བཅིང་བའི་གཉེན་པོ་མ་ཟིན་ཀྱང་ཤུགས་ལ་བསྟན་ནོ། །མདོ་ནི། ཚེ་
ལྡན་ཤཱ་བུ་གང་ཡང༌། ནས། ཆགས་པ་མེད་པ་དག་གོ །ཞེས་པའི་མདོ་གསུམ་རིམ་བཞིན་
ཏེ༑ དང་པོ་གཉིས་ཇི་ལྟ་ཇི་སྙེད་ཀྱི་ལྟ་བ་དང༌། གསུམ་པ་སྦྱིན་སོགས་ལམ་སྒོམ་པ་ལ་
ལྟོས་པའི་གཉེན་པོའི་ཕྱོགས་ཀྱི་གཞི་ཤེས་བསྟན་ནོ། །གཉིས་པ་སྤྱོད་པ་ལ་ལྟོས་པའི་སྤོང་
གཉེན་ནི། རང་དེ་འདྲ་བའི་གཞི་ཤེས་ལ་གནས་ནས་གདུལ་བྱ་གཞན་དག་ཀྱང་དེ་ལ་སྦྱོར་
བར་བྱེད་པ། །དེ་ཡི་སྒོ་ནས་ནི་རང་གཞན་གྱི་ཆགས་པའི་མཐའ་སྟེ། རྣམ་བཤད་རིགས་
པ་ལྟར། མཐའ་ནི་ཆ་ལ་འཇུག་པས་ཆགས་པའི་ཆ་ཐམས་ཅད་འགོག་པས། །ན་བསྔོ་
བའི་འཁོར་གསུམ་ལ་བདེན་པར་ཞེན་པའི་བཅིང་བའི་མཚན་བཅས་སུ་སྤྱོད་པའི་གཞི་ཤེས་
ཀྱི་གཉེན་པོའི་ཕྱོགས་ཀྱི་དེ་བསྟན་ནོ། །འདིས་གཉེན་པོ་དངོས་སུ་བསྟན་པའི་ཤུགས་ལ་སྤང་
བྱ་བསྟན་ནོ། །མདོ་ནི། དེ་ནས་ལྷའི་དབང་བོ་བརྒྱ་བྱིན་གྱིས་ནས། བསྔོ་བར་མི་ནུས་སོ།།

འགྲེལ་མཆན་སྐབས་གསུམ་པ། 531 གཞི་ཤེས།
ཞེས་པའི་མི་མཐུན་ཕྱོགས་དང་། ཀཽ་ཤི་ཀ་གཞན་ཡང་བྱང་ཆེན། ནས། ཐམས་ཅད་
ཡོངས་སུ་སྤང་བ་ཡིན་ནོ། །ཞེས་པ། གཉེན་པོ་ཕྱོགས་ཀྱི་མདོར། ཉི་སྣང་རྣམ་འགྲེལ་ལེ་
བརྒྱད་མ་རྣམས་སུ་སྦྱར་བ་གངས་ཅན་པ་རྣམས་ཀྱིས་མ་ཐོན་པ་གསེར་ཕྲེང་དུ་གསལ་བར་
བྱས་པ་ཡིན་ནོ། །མདོ་དོན་ཀུན་ཏུ་རྨོངས་པ་ལ་ཡང་དག་པར་བསྟན་པ་དང་། བག་མེད་
པ་ལ་ལེན་དུ་འཇུག་པ་དང༌། ཞུམ་པ་ལ་གཟེངས་བསྟོད་པ་དང༌། མ་སྐུལ་བར་ཞུགས་
པ་ལ་དགའ་བར་བྱ་བར་ཉི་སྣང་གསུངས་སོ། །རང་རེས་གསེར་ཕྲེང་དུ་གཉིས་པར་བདག་
མེད་ཅེས་པ་མ་དག་གོ།མདོ་ན་སྤང་གཉེན་སོ་སོར་ཡོད་ཀྱང་རྩ་འགྲེལ་དུ་མ་ཟིན་པ་ནི་ཚིག་
ཚོགས་སྐྱུང་བ་དང་ཤུགས་ཀྱིས་གོ་ནུས་པ་ལ་དགོངས་གསུངས་སོ། །གསུམ་པ་འགྲེལ་བ་
༼ཀ༽ ནི། ཉན་ཐོས་རྣམས་(༣) ཀྱི་༼ཁ༽ཞེས་བྱ་བ་གསུངས་ཏེ། འཁོར་གསུམ་
རྣམ་པར་དག་པས་སྦྱིན་པ་ལ་སོགས་པ་ལམ་དང་གཞི་ལ་གང་ཟག་གི་བདག་མེད་པར་
རྟོགས་པས། རང་དེ་ལ་གནས་པ་དང་གཞན་སྦྱོར་བའི་བྱང་སེམས་ཀྱི་གཞི་ཤེས་ནི་ཆོས་
ཅན། ༼ང༽གནས་ལུགས་མཐོང་བ་ལ་ཡང་དག་པར་ཞུགས་པའི་ཐབས་ཤེས་ཁྱད་པར་
ཅན་གྱིས་ཟིན་པའི་ཕྱིར་དང་། བདེན་པར་ཆགས་པའི་ཚོགས་ཀྱི་གནས་སམ་ས་བོན་
ཐམས་ཅད་བཀག་པས་ན། བླང་བར་བྱ་བའི་གཞི་ཤེས་ཡིན་པའི་ཕྱིར། ༼ག༽ཉན་
རང་གི་ལམ་ལྟར་ཉི་ཚེ་བ་མིན་པར་རྣམ་པ་ཐམས་ཅད་དུ་གཉེན་པོའི་གཞི་ཤེས་ཡིན་ནོའམ་
ཡིན་ཏེ། ༼ཅ༽མདོ་ནི་བརྒྱད་སྟོང་བར། ཀཽ་ཤི་ཀ་དེ་བས་ན། ནས། ལེགས་སོ། །ཞེས་
པའོ། །གཉིས་པ་འབྲས་བུ་ལ་མཚན་འཛིན་གྱི་སྤོང་གཉེན་ལ་གསུམ། འབྲས་བུ་ལ་མཚན་
འཛིན་གྱི་ངོ་བོ། བྱེད་ཀྱི་གཉེན་པོ། འཕྲོས་དོན་ནོ། །དང་པོ་ལ་གཉིས་ལས། དང་པོ་རྩ་
བ་(༡)ནི། (༣)རྒྱལ་བ་ལ་མཆོད་པ་དང་སོགས་པས་དེ་དག་གི་རྒྱུར་དགེ་བ་རྫོགས་
བྱང་དུ་བསྔོ་བ་ལ་བདེན་པར་ཆགས་པ་ཕྲ་མོས་བཅིང་བའི་གཞི་ཤེས་ནི་མི་མཐུན་ཕྱོགས་
ཡིན་ནོ། །མདོ་ནི། དེ་ནས་བཅོམ་ལྡན་འདས་ཀྱིས། ནས། ཡིད་ལ་བྱ་བ་མ་ཡིན་ནོ།།

འགྲེལ་མཆན་སྐབས་གསུམ་པ། 532 གཞི་ཤེས།
ཞེས་པའོ། །གཉིས་པ་འགྲེལ་བ་ནི། (༤)དེ་བཞིན་གཤེགས་པ་དང་དེའི་སྐུ་གཟུགས་
ལ་སོགས་པ་ལ་བདེན་འཛིན་གྱིས་བཅིང་བཞིན་དད་པས་ཕྱག་འཚལ་བ་ལ་སོགས་པའི་
གཞི་ཤེས་ནི་བསོད་ནམས་ཀྱི་ཚོགས་ཀྱི་རྒྱུ་ཡིན་པ་ཉིད་ཀྱིས་ལས་སྒྲིབ་སོགས་ཀྱི་གཉེན་
པོ་ཡིན་མོད་ཀྱི། བདེན་པར་ཞེན་པའི་ཆགས་པ་ཕྲ་མོའི་ངོ་བོ་ཉིད་ཀྱིས་བཅིང་བས་ན་
རྣམ་པ་ཐམས་ཅད་དུ་ཉེས་སྐྱོན་དང་བྲལ་བ་མ་ཡིན་པས་བྱང་སེམས་ལམ་གྱི་མི་མཐུན་
པའི་ཕྱོགས་ཡིན་ནོ། །མདོ་ནི་བརྒྱད་སྟོང་བར། རབ་འབྱོར་དེའི་ཕྱིར་ཆགས་པ། ནས།
དེ་སྲིད་དུ་ཆགས་པ་ཡིན་ནོ། །ཞེས་པའོ། །འདི་འགྲེལ་བ་ཆེ་ཆུང་གཉིས་ཀར་གཞི་ལམ་
གྱི་གཉེན་པོའི་མཇུག་ཏུ་སྦྱར་བ་སྡེབ་སྦྱོར་གྱི་དབང་གིས་ཡིན་ནོ། །བམ་པོ་གསུམ་པ་ནི་
འཆད་པར་འགྱུར་རོ། །གཉིས་པ་སྤོང་བྱེད་གཉེན་པོ་ལ་གཉིས། མི་མཐུན་ཕྱོགས་ཡིན་
པའི་རྒྱུ་མཚན་དང་། སྤོང་བྱེད་གཉེན་པོའོ། །དང་པོ་ལ་གཉིས་ཀྱི་དང་པོ་དྲི་བ་ནི། ཆགས་
པ་ཕྲ་མོའི་ངོ་བོར་མ་ཟད་ཡང་རྒྱུ་མཚན་ཇི་ལྟར་ན་ཆགས་པ་ཕྲ་མོས་བཅིང་བའི་གཞི་ཤེས་
མི་མཐུན་པའི་ཕྱོགས་ཡིན་ཞེ་ན། གཉིས་པ་ལ་གཉིས་ཀྱི་དང་པོ་རྩ་བ་ནི་ཆོས་རྣམས་
ཀྱི་ལམ་གནས་ལུགས་མཐར་ཐུག་ནི་རང་བཞིན་གྱིས། །དབེན་པའི་ཕྱིར་ན་དེ་ཟབ་
པ་ཉིད་ཡིན་ནོ། །མདོ་ནི། གསོལ་བ། བཅོམ་ལྡན་འདས་ཤེར་ཕྱིན་ནི་ཟབ་པོ། །ནས།
བྱ་བར་མི་ནུས་སོ། །ཞེས་པའོ། །གཉིས་པ་འགྲེལ་བ་ནི་ཅེས་བྱ་བ་གསུངས་ཏེ། ༼ག༽
གང་གི་ཕྱིར་ན་ཆོས་ཀྱི་རིགས་རྣམས་བདེན་པར་གྲུབ་པའི་ངོ་བོ་ཉིད་ཁོ་ནས་སྟོང་བས་
སོ༑ ༑༼ཁ༽ཆོས་དེ་དག་གི་གནས་ལུགས་ཟབ་པ་ཉིད་ཡིན་པ་དེའི་ཕྱིར། རྟགས་གྲུབ་
སྟེ༑ ༼ཀ༽གཞི་ལམ་བདེན་པར་ཞེན་པས་བཅིང་བར་མ་ཟད་དེ་བཞིན་གཤེགས་པ་ལ་
བདེན་པར་ཞེན་པའི་སྒོ་ནས་སྐྱབས་སུ་དམིགས་པ་ཡང་མི་མཐུན་པའི་ཕྱོགས་ཡིན་ནོའམ་
ཡིན་ཏེ། ༼ང༽མདོ་ནི་བརྒྱད་སྟོང་བར། དེ་ཅིའི་ཕྱིར་ཞེ་ན། ནས། རང་བཞིན་ཟབ་པོ།།
ཞེས་པའོ། །གཉིས་པ་སྤོང་བྱེད་གཉེན་པོ་ལ་གཉིས་ཀྱི་དང་པོ་དྲི་བ་ནི། འོ་ན་གཉེན་པོ་

འགྲེལ་མཆན་སྐབས་གསུམ་པ། 533 གཞི་ཤེས།
གང་གིས་ཇི་ལྟར་སྤོང་ཞེ་ན། །གཉིས་པ་ལན་ལ་གཉིས་ཀྱི་དང་པོ་རྩ་བ་ནི། བྱང་འཕགས་
རྣམས་ཀྱིས་ཆོས་རྣམས་རང་བཞིན་བདེན་སྟོང་དུ་གཅིག་པར་ནི། །ཤེས་པས་ཟིན་པའི་
གཞི་ཤེས་ཀྱིས་ནི་ཆགས་པ་ཕྲ་མོས་བཅིང་བའི་དེ་སྤོང་བ་ཡིན་ནོ། །མདོ་ནི། གསོལ་
བ༑ བཅོམ་ལྡན་འདས་ཆོས་ཐམས་ཅད། ནས། ཡོངས་སུ་སྤངས་པ་ཡིན་ནོ། །ཞེས་པའོ།།
འདི་རྣམ་བཤད་སོགས་སུ་བདེན་འཛིན་གྱི་གཉེན་པོར་སྦྱར་བ་ལྟར་སྣང་ཡང་མི་མཐུན་ཕྱོགས་
དང་གཉེན་པོ་ཕྱོགས་ཀྱི་གཞི་ཤེས་ལ་སྦྱོར་དགོས་པ་གཞི་ལམ་གྱི་དེས་ཤེས་སོ། །དེས་ན་
ཐེག་ཆེན་རྟོགས་རིགས་ཀྱི་གཞི་ཤེས་དེས་འགྲུབ་སྙམ་སྟེ་དཔྱད། གཉིས་པ་འགྲེལ་བ་ནི། ཞེས་
བྱ་བ་གསུངས་ཏེ། གཟུགས་ལ་སོགས་པའི་ཆོས་ཐམས་ཅད་བདེན་སྟོང་དུ་རང་བཞིན་
གཅིག་པ་ཁོ་ན་སྟེ། དེ་ཡིན་ཚུལ་འདི་ལྟ་སྟེ་དེ་དག་རང་བཞིན་མེད་པ་ངེས་དོན་གནས་
ལུགས་ཡིན་པས་སོ། །ཞེས་ཤེས་པ་དང་ཤེས་བུ་བདེན་སྟོང་དུ་མཉམ་པ་ཉིད་དུ་གཅིག་
པར་མངོན་སུམ་དུ་ཡོངས་སུ་ཤེས་པས་ཟིན་པ་ནི། སྔར་གྱི་ཆགས་པ་ཕྲ་མོས་བཅིང་བའི་
དེ་སྤོང་བར་བྱེད་པའི་གཉེན་པོ་ཡིན་ནོ། །མདོ་ནི། བརྒྱད་སྟོང་བར། རབ་འབྱོར་གྱིས་
གསོལ་བ། ནས། སྤངས་པ་ཡིན་ནོ། །ཞེས་པའོ། །གསུམ་པ་འཕྲོས་དོན་ལ། ཟབ་པ་
དང༌། རྟོགས་དཀའ་བའི་རྒྱུ་མཚན་ནོ། །དང་པོ་ལ་གཉིས་ཀྱི་དང་པོ་དྲི་བ་ནི། ཕྲ་མོས་
རྒྱུ་མཚན་བཤད་པར་མ་ཟད་ཡང་ཇི་ལྟར་ཆོས་རྣམས་རང་བཞིན་སྤྲོས་བྲལ་གྱིས་ཟབ་
པའི་རྒྱུ་མཚན་གང་ཡིན་ཞེ་ན། (༣)དོན་དམ་པར་དཔྱོད་པའི་རིགས་ཤེས་ལས་གཞན་
ཀུན་རྫོབ་མཐོང་བ་ལ་སོགས་པ་ཐ་སྙད་པའི་ཤེས་པས་མངོན་སུམ་དུ་མཐོང་བ་བཀག་པ་
ཡིས་སོ། །( ༡)དོན་དམ་བདེན་པ་དེ་ནི་ཆོས་ཅན། ཟབ་པ་ཡིན་ཏེ། བློས་རྟོགས་པར་
དཀའ་བར་མདོ་ལས་བཤད་པའི་ཕྱིར། དེའི་རྒྱུ་མཚན་ཡོད་དེ། (༣) མདོ་ནི། གསོལ་
བ༑ བཅོམ་ལྡན་འདས་ཤེར་ཕྱིན། ནས། སངས་མ་རྒྱས་པའི་ཕྱིར་རོ། །ཞེས་པའོ། །གཉིས་
པ་འགྲེལ་བ་ནི། ཅེས་བྱ་བ་གསུངས་ཏེ། ༼ང༽རྟོགས་དཀའ་བའི་དོན་གང་གི་ཕྱིར་ན་

འགྲེལ་མཆན་སྐབས་གསུམ་པ། 534 གཞི་ཤེས།
མིག་ཤེས་སོགས་ཐ་སྙད་དཔྱོད་པའི་རྣམ་པར་ཤེས་པ་ཐམས་ཅད་ཀྱིས་གཉིས་སྣང་དང་
བཅས་པའི་སྒོ་ནས་དམིགས་པའི་དོན་ཡིན་པ་ཚད་མས་བསལ་བས་སོ། །༼ཀ༽ཆོས་རྣམས་
ཀྱི་རང་བཞིན་དེ་ཆོས་ཅན། ༼ག༽ཐ་སྙད་པའི་ཤེས་པས་རྟོགས་པར་དཀའ་བ་ཉིད་དུ་
མདོ་ལས་བཤད་པ་དེའི་ཕྱིར་དེ་༼ཁ༽ཟབ་པ་ཉིད་ཡིན་ནོའམ་ཡིན་ཏེ། ༼ཅ༽མངོ་ནི།
བརྒྱད་སྟོང་བར། རབ་འབྱོར་གྱིས་གསོལ་བ། ནས། ཟབ་པོ། །ཞེས་པའོ། །གཉིས་པ་
རྟོགས་དཀའ་བའི་རྒྱུ་མཚན་ལ་གཉིས་ཀྱི་དང་པོ་དྲི་བ་ནི། ཟབ་པར་མ་ཟད་ཡང་དེ་ལྟར་
རྟོགས་པར་དཀའ་བ་ཉིད་ཡིན་པའི་རྒྱུ་མཚན་ཅི་ཡིན་ཞེ་ན། གཉིས་པ་ལན་ལ་གཉིས་
ཀྱི་དང་པོ་རྩ་བ་ནི། (༣)གཟུགས་ལ་སོགས་པ་ཀུན་རྫོབ་པའི་བདེན་པར་མི་ཤེས་ཕྱིར།།
(༡) སྟོང་ཉིད་དེ་ནི་ཆོས་ཅན། ཐ་སྙད་པའི་བློས་རྟོགས་དཀའ་བ་ཡིན་ཏེ། བློ་དེས་བསམ་
མི་ཁྱབ་པར་འདོད་རིགས་པའི་ཕྱིར། རྟགས་གྲུབ་སྟེ། (༣)མདོ་ནི། གསོལ་བ། བཅོམ་
ལྡན་འདས་ཤེར་ཕྱིན་བསམ་མི་ཁྱབ། ནས། མི་དམིགས་པའི་ཕྱིར་རོ། །ཞེས་པའོ། །མདོ་
འདིར་གཟུགས་ལ་སོགས་པས། ཞེས་བྱེད་ཚིག་ཡོད་པ་དག་ལ་ཉི་སྣང་སོགས་སུ་གཟུགས།
ནས། མ་འདྲེས་པའི་བར་དུ་མི་ཤེས་ཞེས་ཤེས་བྱར་སྦྱར་བ་ཕན་ཚུན་མཚོན་པར་གསུངས་
སོ༑ ༑གཉིས་པ་འགྲེལ་བ་ནི། ཅེས་བྱ་བ་གསུངས་ཏེ། ༼ག༽རྟགས་སྒྲུབ་ནི་གང་གི་
ཕྱིར་ན་གཟུགས་ལ་སོགས་པ་ནས་སངས་རྒྱས་ཀྱི་ཆོས་མ་འདྲེས་པའི་རྣམ་པའི་བར་
གྱི་ཀུན་རྫོབ་པའི་རང་བཞིན་ཡིན་པར་ཡོངས་སུ་མི་ཤེས་ཤིང་གནས་ལུགས་ཡིན་པར་
འཕགས་པའི་མཉམ་གཞག་གིས་གཟིགས་པས་སོ། །༼ ཁ༽དེས་བསམ་པ་ལས་འདས་པ་
ཉིད་དུ་འདོད་པ་དེའི་ཕྱིར། ༼ཀ༽སྟོང་ཉིད་དེ་ནི་ཐ་སྙད་པའི་ཚད་མས་རྟོགས་པར་
དཀའ་བ་ཉིད་ཡིན་ནོའམ་ཡིན་ཏེ། ༼ང༽མདོ་ནི། བརྒྱད་སྟོང་བར། རབ་འབྱོར་གྱིས་
གསོལ་བ། བཅོམ་ལྡན་འདས། ནས། འཚང་རྒྱ་བ་མེད་དོ། །ཞེས་པ། རྟོགས་དཀའ་
བའིརྒྱུ་མཚན་དང་། དེ་ནས་མ་བྱས་པའོ། །ཞེས་པས། བསམ་གྱིས་མི་ཁྱབ་པ་གསུངས་

འགྲེལ་མཚན་སྐབས་གསུམ་པ། 535 གཞི་ཤེས།
སོ༑ ༑གསུམ་པ་མཇུག་བསྡུ་བ་ལ་གསུམ། དང་པོ་མཚམས་སྦྱར་བ་ནི། སྔར་གྱི་ཚུལ་དེ་
ལྟར་མི་མཐུན་པའི་ཕྱོགས་དང་ལ་སོགས་པས་གཉེན་པོ་ཕྱོགས་ཀྱི་གཞི་ཤེས་གཉིས་རྒྱས་
པར་བརྗོད་ནས་དེ་དག་གི་མཇུག་བསྡུ་བར། གཉིས་པ་རྩ་བ་ནི། སྔར་བཤད་པདེ་ལྟར་
ཀུན་ཤེས་ཉིད་ཀྱི་ལུགས་ལ་སྟེ་སྐབས་སུ་མི་མཐུན་པ་དང་གཉེན་པོའི་ཕྱོགས་དག་གི།
གཞི་ཤེས་ཀྱི་རྣམ་པར་དབྱེ་བ་མ་ལུས་པ། །མདོ་ལས་ཇི་སྐད་བཤད་པ་འདིར་ཤེས་
པར་བྱ་སྟེ། མདོ་ལས་གཞི་ལམ་འབྲས་གསུམ་ལ་མཚན་འཛིན་འགོག་བྱེད་སྟོང་ཉིད་མངོན་
སུམ་དུ་རྟོགས་པའི་ཡེ་ཤེས་བསྟན་ཀྱང༌། རྩ་འགྲེལ་དུ་སྦས་དོན་དེ་དང་ཐབས་ཁྱད་པར་
ཅན་གྱིས་ཟིན་མ་ཟིན་གྱིས་མི་རྟག་སོགས་རྟོགས་པའི་ཡེ་ཤེས་ལ་གཉེན་པོ་དང་མི་མཐུན་ཕྱོགས་
ཀྱི་གཞི་ཤེས་གཉིས་སུ་ཕྱེ་བ་ཡིན་གྱི། །གཞན་ཕྱོགས་པ་ལྟར་སྟོང་ཉིད་རྟོགས་པའི་ཡེ་ཤེས་
གཉེན་པོའི་གཞི་ཤེས་དང༌། ཐེག་དམན་གཞི་ཤེས་མཚན་འཛིན་དང་སྤང་བྱར་བསྟན་པ་
མིན་ལ། དེ་ཐེག་ཆེན་ལམ་གྱི་གོལ་ས་ཡིན་པས་མི་མཐུན་ཕྱོགས་དང༌། ཐེག་ཆེན་གྱི་དེ་
བདེན་འཛིན་ལ་དངོས་སུ་གནོད་བྱེད་མིན་ཀྱང་ཐབས་ཤེས་ཁྱད་པར་ཅན་གྱིས་ཟིན་པས་གཉེན་
པོའི་ཕྱོགས་ཞེས་བྱའོ། །གསུམ་པ་འགྲེལ་བ་ནི། ཞེས་བྱ་བ་གསུངས་ཏེ། ཐམས་ཅད་
ཤེས་པ་ཉིད་ཀྱི་སྐབས་སུ་དེ་ལྟར་གོང་དུ་བཤད་པའི་ཚུལ་གྱིས་གོ་རིམ་བཞིན་དུ་ཉན་
ཐོམ་དང་རང་རྒྱལ་དང་བྱང་ཆུབ་སེམས་དཔའ་དང་ལ་སོགས་པས་སངས་རྒྱས་འཕགས་
པའི་རྒྱུད་ཀྱི་མི་མཐུན་པའི་ཕྱོགས་ཀྱི་གཞི་ཤེས་དང་གཉེན་པོའི་ཕྱོགས་ཀྱི་གཞི་ཤེས་ཀྱི་
རབ་ཏུ་དབྱེ་བ་ཤེས་པར་བྱའོ། །འདི་ལ་མདོ་ཟུར་དུ་མེད་དོ། །
གཞི་ཤེས་སྦྱོར་བ་བཤད་པ།
གཉིས་པ་གཞི་ཤེས་སྦྱོར་པ་ལ། སྦྱོར་བའི་དབྱེ་བ་དང་། རང་བཞིན་གཉིས། དང་
པོ་ལ་གསུམ་གྱི་དང་པོ་མཚམས་སྦྱར་བ་ནི། དེ་ལྟར་མི་མཐུན་པའི་ཕྱོགས་དང་ལ་སོགས་

འགྲེལ་མཆན་སྐབས་གསུམ་པ། 536 གཞི་ཤེས།
པས་གཉེན་པོ་གཉིས་བརྗོད་ནས། སྤོང་གཉེན་དེ་དག་གམ་དེ་དག་མི་དམིགས་པར་རྣམ་
པར་སྒོམ་པའི་སྦྱོར་བ་གང་ཡིན་ཞེ་ན། གཞི་ཤེས་དེ་དག་གི་སྦྱོར་བའི་ལམ་གསུངས་
པ་ནི། གཉིས་པ་རྩ་བ་ནི་ཁྱད་གཞི་གཟུགས་དང་སོགས་པས་རྣམ་མཁྱེན་གྱི་བར་ལ་བདེན་
པར་ཞེན་པ་བཀག་པ་དང་། མདོ་ནི། གསོལ་བ། བཅོམ་ལྡན་འདས་འདི་ལ་བྱང་ཆེན་
པོས་རྣམ་མཁྱེན་ལ་མི་སྤྱོད་ན་ཤེར་ཕྱིན་ལ་སྤྱོད་དོ། །ཞེས་པའོ། །དེ་དག་གི་ཁྱད་ཆོས་
མི་རྟག་སོགས་ལ་བདེན་ཞེན་བཀག་པ་དང༌། །མདོ་ནི། གལ་ཏེ་གཟུགས་རྟག་ཅེས་བྱ་
བ༑ ནས། རྣམ་མཁྱེན་གྱི་བར་དུ་མེད་དོ། །ཞེས་པའོ། །དེ་དག་གི་ཀུན་བཏགས་ཡོན་
ཏན་གྱི་རྟེན་དུ་མ་རྫོགས་པ་དང་ཡོངས་གྲུབ་དེར་རབ་ཏུ་རྫོགས་པ་དང་གཞི་གཞན་དབང་
གསུམ་ལ་བདེན་ཞེན་བཀག་པ་དང༌། །མདོ་ནི། བམ་པོ་བཞི་བཅུ་བ། ནས། ཤེར་ཕྱིན་
ལ་སྤྱོད་དོ། །ཞེས་པའོ། །དེ་དག་ལ་བདེན་པར་ཆགས་པ་མེད་ཉིད་ལ། །བདེན་པར་
སྤྱོད་པ་བཀག་པའི་སྦྱོར་བ་དང༌། །རྐང་བ་བཞི་བ་སྦྱོར་བ་དང་པོ་བཞིའི་མཐར་སྦྱར་བ་
ནི་མདོའི་ཚིག་ཟིན་དང་བསྟུན་པ་བཞིན། ཉི་སྣང་རྣམ་འགྲེལ་ཤནྟི་བ་རྣམས་གསུངས་ལ།
འགྲེལ་བ་འདིར་ཡོངས་སུ་ཤེས་པ་བསལ་བའི་སྒོ་ནས། ཞེས། སྦྱོར་བ་བཅུ་པོ་ཐམས་ཅད་
ལ་སྦྱར་བ་ལྟར་ཤེར་སྒྲོན་ཏུ་གསུངས་པ་དོན་ཐོབ་ཡིན་པས། གཟུགས་སོགས་ལ་སྤྱོད་པ་
བཀག་པ། ནས། སྣང་བ་བདུན་ལ་སྤྱོད་པ་བཀག་པའི་སྦྱོར་བ། ཞེས་སྦྱོར་རོ། །མདོ་ནི།
གསོལ་བ། བཅོམ་ལྡན་འདས་དེ་ལྟར། ནས། འདུ་ཤེས་མེད་དོ། །ཞེས་པའོ། །ཤེར་ཕྱིན་
དོན་དམ་པར་གཞན་དུ་མི་འགྱུར་བར་རྟོགས་པའི་སྦྱོར་བ་དང་། མདོ་ནི། གསོལ་བ། བཅོམ་
ལྡན་འདས་དེ་ལྟར་ཆོས་ཟབ་མོ། །ནས། འཕེལ་བ་མེད་དོ། །ཞེས་པའོ། །དོན་དམ་པར་
བྱེད་པོ་མེད་ཉིད་དུ་རྟོགས་པའི་སྦྱོར་བ་དང༌། །མདོ་ནི། རབ་འབྱོར་འདི་ལྟ་སྟེ། ནས།
བསྟན་ཀྱང་དེ་བཞིན་ནོ། །ཞེས་པའོ། །རྣམ་མཁྱེན་སེམས་ཅན་ཀུན་གྱི་ཆེད་དུ་ཐོབ་དགོས་
ཀྱང་དོན་དམ་པར་ཐོབ་དཀའ་བ་དང༌། ལམ་ཤེས་ཉམས་སུ་ལེན་པ་ལ་སྦྱོར་དགོས་ཀྱང་

འགྲེལ་མཆན་སྐབས་གསུམ་པ། 537 གཞི་ཤེས།
དོན་དམ་པར་དེ་ལ་སྦྱོར་དཀའ་བ་དང་། གཞི་ཤེས་ཤེས་པར་བྱས་ནས་སེམས་ཅན་ལ་སྟོན་
དགོས་ཀྱང་དོན་དམ་པར་བསྟན་བྱར་མ་གྲུབ་པ་སྟེ། བྱ་དཀའ་བ་རྣམ་པ་གསུམ་ལ་བདེན་
ཞེན་བཀག་པའི་སྦྱོར་བ་དང༌། །མདོ་ནི། རིམ་བཞིན། གསོལ་བ། བཅོམ་ལྡན་འདས་
བྱང་ཆེན། ནས། གོ་ཆ་ཆེན་པོ་འཚལ་བའོ། །ཞེས་དང༌། བཅོམ་ལྡན་འདས་སེམས་
ཅན། ནས། བར་སྣང་ལ་གདགས་པར་འཚལ་བའོ། །ཞེས་དང༌། བཅོམ་ལྡན་འདས་
བྱང་ཆེན། ནས། གྲོལ་བར་འཚལ་བ་ལགས་ཞེས་མཆིའོ། །ཞེས་པའོ། །གདུལ་བྱའི་
སྐལ་བ་ཇི་བཞིན་འབྲས་བུ་ཐོབ་པས་ན་ཐ་སྙད་དུ་འབྲཕ་བུ་ཡོད་འདོད་པའི་སྦྱོར་བ་དེ་
དང་ནི། །མདོ་ནི། དེ་ནས། དགེ་སློང་གཅིག །ནས། ཤེར་ཕྱིན་ལ་ཕྱག་འཚལ་སྙམ་པ།
ཞེས་པའོ། །རང་གིས་བསྲུང་ནུས་པས་བྱང་ཆུབ་གཞན་ལ་རག་ལས་མེད་པགཇ་ཡིན་
པའི་སྦྱོར་བ་དང༌། །མདོ་ནི། དེ་ནས་ལྷའི་དབང་པོ། །ནས། སྐལ་བ་ཅན་དུ་འགྱུར་རོ།།
ཞེས་པའོ། །ཤེས་བྱེད་》《སྣང་བ་རྣམ་བདུན་ལྟར་ཤེས་པར་བྱེད་པའི་སྦྱོར་བ་དང་བཅུ་ཡོད་
དོ༑ ༈མདོ་ནི། དེ་ནས་ལྷའི་དབང་བོ། །ནས། སྤྲུལ་བར་རློམ་སེམས་སུ་མི་བྱེད་པ་ཡིན།
ཞེས་པའོ། །གསུམ་པ་འགྲེལ་བ་ལ་གཉིས། རྩ་བའི་དངོས་བསྟན་དང༌། ཤུགས་བསྟན་
བཀྲལ་བའོ། །དང་པོ་ལ། ཡུལ་ངོ་བོ་བྱེད་པ་ཤེས་བྱེད་དཔེའི་སྒོ་ནས་ཕྱེ་བ་བཞི། དང་པོ་
ལ༑ ཀུན་རྫོབ་ལ་དམིགས་པ་དང༌། དོན་དམ་ལ་དམིགས་པ་གཉིས། དང་པོ་ལ་གསུམ་
གྱི་དང་པོ་ནི། ཅེས་བྱ་བ་གསུངས་ཏེ། ཁྱད་གཞི་གཟུགས་ལ་སོགས་པའི་ཆོས་ཐམས་
ཅད་ལ་བདེན་ཞེན་བཀག་པའི་སྦྱོར་བ་སྟེ་དེ་གང་རུང་བདེན་མེད་དུ་རྟོགས་པའི་སྦྱོར་བ་དང་།
མདོ་ནི། བརྒྱད་སྟོང་བར། རབ་འབྱོར་གྱིས། ནས། སྤྱོད་དོ། །ཞེས་པའོ། །གཉིས་པ་
ཁྱད་ཆོས་དེ་དག་ཉིད་ཀྱི་ཁྱད་པར་མི་རྟག་བ་དང་། སྟོང་པ་ཉིད་ལ་དང་སོགས་བས་
བདེ་སྡུག་སོགས་དང༌། །མདོ་ནི། གལ་ཏེ་གཟུགས་མི་རྟག །ནས། སྤྱོད་དོ། །ཞེས་པའོ།།
གསུམ་པ་རྟེན་གྱི་ཁྱད་པར་ཡོན་ཏན་གྱི་རྟེན་དུ་སོ་སོར་མ་རྫོགས་པ་དང་རྫོགས་བ་ཉིད་

འགྲེལ་མཚན་སྐབས་གསུམ་པ། 538 གཞི་ཤེས།
དང༌། མདོ་ནི། གལ་ཏེ་གཟུགས་མ་རྫོགས་པ། ནས། སྤྱོད་དོ། །ཞེས་པའོ། །དོན་ནི།
ཆོས་དེ་དག་བདེན་གྲུབ་བམ་དེ་ལྟར་བཏགས་པ་ལྟར་གྲུབ་པས་སྟོང་བའི་ཕྱིར། ཀུན་བཏགས་
ཏེ་ཡོན་ཏན་གྱི་རྟེན་དུ་མ་རྫོགས་པ་དང༌། དེ་དག་གི་ཡོངས་གྲུབ་ནི་རང་བཞིན་རྣམ་དག་
གི་ཡོན་ཏན་གྱི་གནས་ཡིན་པའི་ཕྱིར་ཡོན་ཏན་གྱི་རྟེན་དུ་རྫོགས་པ། ཞེས་པ་ཡིན་པས། གསེར་
ཕྲེང་རྣམ་བཤད་མི་མཐུན་པ་མིན་ལ། སྔ་མས་དགོངས་པ་མིན་ཞེས་པ་ཀུན་བཏགས་དང་
ཡོངས་གྲུབ་བློ་ཡུལ་དུ་བྱས་ན་ཡོན་ཏན་མི་སྐྱེ་བ་དང་སྐྱེ་བའི་ཕྱིར། ཞེས་པ། རྒྱན་སྣང་
གི་དགོངས་པ་མིན་ཞེས་པ་ཡིན་ནོ། །དེས་ན་ཡོན་ཏན་གྱི་ཁྱད་པར་མཚན་ཉིད་གསུམ་ལ་
བདེན་ཞེན་བཀག་པའོ། །གཉིས་པ་དོན་དམ་ལ་དམིགས་པ་ནི། ཆོས་རྣམས་དོན་དམ་པར་
ཆགས་པ་མེད་པ་དང་། མདོ་ནི། དེ་སྐད་ཅེས། ནས། སྤྱད་པར་བྱའོ་ཞེས་པའོ། །གཉིས་
པ་ངོ་བོས་དབྱེ་བ་གསུམ་ལས། དང་པོ་ལས་སུ་བྱ་བ་ཤེར་ཕྱིན་དོན་དམ་པར་འཕེལ་འགྲིབ་
ཀྱི་གཞན་དུ་མི་འགྱུར་བ་དང་། མདོ་ནི། རབ་འབྱོར་གྱི། ནས། མི་འགྱུར་རོ། །ཞེས་
པའོ། །གཉིས་པ་བྱེད་པའི་སྒོ་ནས་ཆོས་ཉིད་དོན་དམ་པར་སྔགས་བརྗོད་སོགས་བསྒྱུར་བའི་
བྱེད་པ་པོ་མེད་པ་ཉིད་དང་། མདོ། རབ་འབྱོར་འདི་ལྟ་སྟེ། ནས། དེ་སྙེད་དུ་ཟད་དོ།།
ཞེས་པའོ། །གསུམ་པ་བྱ་བ་འབྲས་བུའི་སྒོ་ནས་གོ་རིམ་བཞིན་དུ་ཐམས་ཅད་མཁྱེན་པ་
ཉིད་གསུམ་གྱི་བདག་ཉིད་ཀྱི་རྣམ་མཁྱེན་དོན་དམ་པར་མེད་ཀྱང་ཐ་སྙད་དུ་ཆེད་དུ་བྱ་
བ་དང་། ལམ་ཤེས་དོན་དམ་པར་མེད་ཀྱང་ཐ་སྙད་དུ་རྣམ་མཁྱེན་གྱི་རྒྱུའི་སྦྱོར་བ་དང་།
གཞི་ཤེས་དོན་དམ་པར་མེད་ཀྱང་ཐ་སྙད་དུ་གདུལ་བྱའི་དོན་སྒྲུབ་པའི་ཐབས་ཀྱི་བྱེད་པ་དང་
ལྡན་པར་རྟོགས་པ་རྣམས་ཀྱི་བྱ་དཀའ་བ་ཉིད་དང༌། མདོ་ནི། གནས་བརྟན། ནས།
དཔའ་བོ་ལེགས་སོ། །ཞེས་དང་། བླ་ན། ནས། འཚལ་བ་ལགས་སོ། །ཞེས་དང༌། དེ་ནི།
ནས། ཐོབ་པ་ལགས་སོ། །ཞེས་པ་རིམ་བཞིན་ནོ། །སྔར་གྱི་དེ་དོན་དམ་དང་འདི་ནི་ཀུན་
རྫོབ་ཏུ་བྱ་དཀའ་ཚུལ་ལོ། །བྱ་དཀའ་གསུམ་ཡུལ་ལ་བྱེད་ཀྱི་གྲགས་ཆ་ལྟར་གོ་ཆའི་དཀའ་

འགྲེལ་མཆན་སྐབས་གསུམ་པ། 539 གཞི་ཤེས།
སྤྱོད་སོགས་སྦྱོར་བ་ལ་མི་བྱའོ། །ཤནྟི་བ་དང་ཨབྷྱས་འདི་གསུམ་སོ་སོར་བྱས་ནས་བཅུ་གཉིས་
སུ་བཤད་དོ། །གསུམ་པ་བྱེད་པའི་སྒོ་ནས་གཉིས་ཀྱི་དང་པོ་འབྲས་བུས་ནི། རིགས་ཅན་
གསུམ་གྱི་》སྐལ་བ་ཇི་ལྟ་བ་བཞིན་དུ་འབྲས་བུ་འཐོབ་པས་མི་སྟོང་བ་ཉིད་དང་། མདོ་
ནི༑ དེ་ནས་དགེ་སློང་། ནས། བྱེད་པར་འགྱུར་རོ། །ཞེས་པའོ། །གཉིས་པ་ཕན་ཡོན་
གྱིས་སྲུང་བྱེད་གཞན་གྱི་རྐྱེན་གྱིས་མི་འགྲོ་བ་ཉིད་དང༌། མདོ་ནི། །དེ་ནས་བཅོམ་ལྡན་
འདས། ནས། བྱ་བར་སེམས་སོ། །ཞེས་པའོ། །བཞི་བ་ཤེས་བྱེད་དཔེའི་སྒོས་གཅིག་ནི།
ཕྱི་ནང་གི་རྟེན་འབྲེལ་རྣམས་ཆོས་ཅན། བདེན་པར་མེད་དེ། བདེན་འཛིན་གྱི་བག་ཆགས་
གཉིད་ལྟ་བུས་སེམས་ཡོངས་སུ་འགྱུར་བའི་སྣང་བ་ཙམ་ཡིན་པའི་ཕྱིར། དཔེར་ན་རྨི་ལམ་
བཞིན་ཆོས་ཅན་དང་ཆོས་སྔར་བཞིན་ལམ་རིག་པའི་སྔགས་སོགས་རྒྱུ་རྐྱེན་མཉམ་དུ་ཚོགས་
པའི་སྣང་བ་སྒྱུ་མ་ལྟ་བུ་དང༌། འགལ་བར་སྣང་བ་སྨིག་རྒྱུ་བཞིན་དང༌། རྐྱེན་ལ་རག་
ལས་པའི་སྣང་བ་སྒྲ་བརྙན་ཏེ་བྲག་ཆ་དང༌། བག་ཆགས་ཀྱིས་འཕངས་པ་ལས་མ་འཕོས་
པའི་སྣང་བ་མདོ་ལྟ་ངན་གཟུགས་བརྙན་དང་རྒྱན་སྣང་དུ་མིག་ཡོར་དང་ཤཱཀྱ་བློས་འགལ་
མེ་འཁོར་ལོར་བྱས་པ་དང༌། བདེན་བར་གྲུབ་པའི་རྟེན་མེད་པ་སྣང་བས་རྫས་སོགས་གདོས་
བཅས་མེད་པའི་དྲི་ཟའི་གྲོང་ཁྱེར་དང་། བདེན་གྲུབ་ཀྱི་བྱེད་པ་པོ་ཡོད་པ་མ་ཡིན་པའི་
སྣང་བ་སྤྲུལ་བ་བཞིན། ཞེས་པ་རྣམས་སུ་ཤེས་པ་ལ་སྣང་བ་བདུན་ལ་བདེན་ཞེན་བཀག་
པའི་སྦྱོར་བའོ། །མདོ་ནི། ཀཽ་ཤི་ཀ ནས། ཡོངས་སུ་ཤེས་སོ། །ཞེས་པའོ། །ཐ་མ་འདི་སྔ་
མ་རྣམས་ཀྱིས་བདེན་མེད་དུ་ཤེས་བྱེད་ཀྱི་རྟགས་ལ་བདེན་ཞེན་བཀག་པས་ན་ཤེས་བྱེད་ཟེར་
རོ༑ ༑དེ་ལྟར་ཁྱད་གཞི། ནས། དཔེའི་བར་ལ་ཡུལ་བཅུ་ལ་སྒྲུབ་པའི་ཕྱོགས་ནས་བདེན་
པར་ཡོངས་སུ་ཤེས་པ་བསལ་བའི་སྒོ་ནས། རྟེན་བྱང་ཆུབ་སེམས་དཔའ་རྣམས་ཀྱིས་
སྦྱོར་བའི་ཡུལ་དེ་དང་དེ་བདེན་པར་མེད་པ་ལ་སྦྱོར་བ་རྣམ་པ་བཅུའོ། །གཉིས་པ་ཤུགས་
བསྟན་ཉན་རང་གི་སྦྱོར་བ་ནི། དངོས་བསྟན་བྱང་སེམས་ཀྱི་སྦྱོར་བ་དངོས་བསྟན་རྗེས་སུ་

འགྲེལ་མཆན་སྐབས་གསུམ་པ། 540 གཞི་ཤེས།
འགྲོ་བའི་སྒོ་ནས་བསྟན་པས། ཤུགས་ཀྱིས་ན་ཉན་ཐོས་ལ་སོགས་པ་ཡི་ནི། སྔར་
ཇི་སྐད་བཤད་པ་ལས་བཟློག་སྟེ་བདེན་ཞེན་མ་བཀག་པར་སྒོམ་པའི་སྦྱོར་བ་བསྟན་པ་ཡིན་
ནོ༑ ༑འགྲེལ་བའི་མཚམས་སྦྱར་དུ་སྦྱོར་བའི་ལམ་ནི། ཞེས་པ། གསེར་ཕྲེང་ལས། ལམ་
ལྔའི་ཡ་གྱལ་ནི་མ་ཡིན་ནོ། །ཞེས་པ། དེ་ལ་བརྟེན་ནས་ཀུམ་རཤྲིས་སྦྱོར་བ་དྲོད་རྩེ་དང་།
མཉམ་ཉིད་བཟོད་མཆོག་ལ་སྦྱར་བ་དང་། བུ་ཉ་གཉིས་ཀྱིས་འདི་དང་ཤེར་འབྱུང་གི་བསྡུས་
དོན་ལས་རྒྱུ་སྦྱོར་བ་བཅུ་ཡོད་ན་འབྲས་བུ་མཐོང་ལམ་འབྱུང་བས། ཞེས་སོགས་ལ་བརྟེན་
ནས་དེ་བཅུ་སྦྱོར་ལམ་དུ་བཤད་པ་དང༌། རྟི་ར་བ་ལ་འབུམ་ཕྲག་གསུམ་པས་ས་བདུན་པའི་
བར་དུ་བཞག་པ་རྣམས་དགག་ཆེད་ཡིན་པ། ཚོགས་ལམ་ནས་ས་བཅུ་པའི་བར་བཞག་གོ་
ཞེས་དངོས་བསྟན་སྦྱོར་བའི་ས་མཚམས་གསུངས་པས་ཤེས་སོ། །དངོས་བསྟན་གཙོ་བོ་སྦྱོར་
ལམ་ཡིན་པ། རྣམ་བཤད་ལས། འདིར་བཤད་པར་བྱ་བའི་གཙོ་བོ། །ནས། བྱང་སེམས་
སྦྱོར་ལམ་དེ་ཉིད་ཡིན་ལ། ཞེས་དང༌། རྟོགས་སྣང་དུ་ཡང་གསུངས་པས་དངོས་བསྟན་
གཙོ་བོ་སྦྱོར་ལམ་ཡིན་ནམ་དཔྱད། སྦྱོར་བ་བཅུ་ངོ་བོ་གཅིག་གསུངས་པ། བུ་ཊི ཀ་ལས་
ཕལ་ཆེར་ངོ་བོ་གཅིག་ལ། ཞེས་པ་ལྟར་ཡིན་གྱི་ཁྱབ་མཉམ་མ་ཡིན་ཏེ། ཁྱད་གཞི་བདེན་
མེད་དུ་རྟོགས་པའི་སྦྱོར་བ་ཡིན་ན། ཁྱད་ཆོས་བདེན་མེད་དུ་རྟོགས་པས་མ་ཁྱབ་པའི་ཕྱིར་
རོ༑ ༑གསེར་ཕྲེང་ལས། སྦྱོར་བ་བཅུ་པོ་འདི་རྗེས་ཐོབ་གཙོ་ཆེ་སྟེ། ཞེས་པ། བུ་ཊིཀ་
ལས་གཙོ་ཆེ་བ་བཅུ་བའི་ཞེན་སྤྱོད་དགག་པ་བཞི་རྗེས་ཐོབ་ཀྱི་སྒོམ་པ་ཡིན་ཏེ། རྣམ་པར་
མི་རྟོག་པ་ལ་འཇུག་པ་ལས། ནས། དེའི་ཞེན་སྦྱོར་བཀག་པ་མཉམ་རྗེས་གཉིས་ཀར་ཡོད་
ལ༑ དང་པོ་དགུ་མཉམ་བཞག་གཙོ་ཆེའོ། །ཞེས་པ་ལྟར་བཀོད་སྙམ་ནས་བཅུ་བ་ཟེར་མཁན་
མང་ཡང་སྒོ་མང་ཡིག་ཆ་གསར་བའི་གསུངས་ཚུལ་ལྟར་ན་བཅུ་པོ་ཕལ་ཆེར་ལ་ཀུན་རྫོབ་
རྣམ་ཅན་བཞག་ནས། བུ་སྟོན་གྱི་དེ་བཀག་པའི་ཞོར་ལ་སློབ་དཔོན་གྱིས་ཐམས་ཅད་བདེན་
ཞེན་འགོག་པའི་སྦྱོར་བར་གསུངས་པ་དང་འགལ་སྤོང་བྱས་སམ་དཔྱད།

འགྲེལ་མཚན་སྐབས་གསུམ་པ། 541 གཞི་ཤེས།
སྦྱོར་བའི་རང་བཞིན་མཉམ་ཉིད་བཤད་པ།
གཉིས་པ་རང་བཞིན་མཉམ་ཉིད་ལ་གསུམ་གྱི་དང་པོ་མཚམས་སྦྱར་བ་ནི། ཡུལ་
ཡུལ་ཅན་བདེན་སྟོང་མཉམ་པ་ཉིད་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་གཞི་
ཤེས་ཀྱི་སྦྱོར་བ་བསྒོམ་དགོས་པས་ན། སྦྱོར་བའི་འོག་ཏུ་མཉམ་པ་ཉིད་འཆད་པ་ནི།
གཉིས་པ་རྩ་བ་ནི་གཟུགས་དང་ལ་སོགས་པས་རྣམ་མཁྱེན་གྱི་ངོ་བོ་དང་མཚན་མ་དང་དབྱེ་
བ་དང་དེ་དག་རྟོགས་པའི་ཡུལ་ཅན་ལ་བདེན་པར་རློམ་པ་མེད་པའི་ཡེ་ཤེས་རྣམ་པ་བཞི་
ནི༑ ཟིན་བྱེད་སྦྱོར་བ་དེ་ཡི་མཉམ་པ་ཉིད་ཡིན་ནོ། །མདོ་ནི། རབ་འབྱོར་གྱིས་སྨྲས་པ།
ནས། སྤྲུལ་བ་ལ་རློམ་སེམས་སུ་མི་བྱེད་དོ། །ཞེས་རྣམ་མཁྱེན་གྱི་བར་ལ་སྦྱར་རོ། །ཤེར་
འབྱུང་གི་བསྡུས་དོན་ལས། སྦྱོར་བ་རྣམ་པ་བཅུ་བོ་རེ་རེ་ལ་ཡང་། ནས། རློམ་པ་མེད་པ་
ལ་སོགས་པ་རྣམ་པ་བཞི་རྟོགས་པར་བྱའོ་ཞེས་པ་ལྟར་བཞི་བཅུ་ཡོད་ལ། དེ་ལ་སྦྱོར་བ་རང་
ཉིད་འཇོག་པས་མཚམས་གཅིག་པས་དང༌། གསེར་ཕྲེང་ལས། མཚན་ཉིད་ལ་རློམ་པ་
འགོག་བྱེད། ཅེས་པ་དང༌། རྣམ་བཤད་དུ་སྦྱོར་ལམ་མཉམ་བཞག་རྩོད་གཞིར་བཟུང་བས་
ཤེས་སོ། །གསུམ་པ་འགྲེལ་བ་ནི་ཅེས་བྱ་བ་གསུངས་ཏེ། བྱང་སེམས་ཀྱི་རྒྱུད་ཀྱི་གཟུགས་
ལ་སོགས་པའི་ངོ་བོ་ལ་བདེན་པར་མངོན་པར་ཞེན་པ་དང༌། སྔོན་པོ་ལ་སོགས་པའི་
གཟུགས་སོགས་རང་ཉིད་ཐུན་མོང་མ་ཡིན་པར་གོ་བྱེད་ཀྱི་མཚན་མ་དང་། གཟུགས་རྣམ་
གཉིས་དང༌། ཞེས་སོགས་ལྟར་ཆོས་རང་རང་གི་དབྱེ་བའི་སྤྲོས་པ་དང༌། ཆོས་དེ་དག་
རྟོགས་པའི་ཡུལ་ཅན་ལ་བདེན་པར་རློམ་པ་རྣམས་བཀག་ནས་དེ་དག་རྣམ་པ་ཐམས་ཅད་
དུ་བདེན་པར་མི་དམིགས་པ་རྟོགས་པའི་ཡེ་ཤེས་ནི་ཆོས་ཅན། ༼ཁ༽ཟིན་བྱེད་སྦྱོར་བའི་
ཡུལ་ཡུལ་ཅན་དེ་དག་བདེན་མེད་དུ་མཉམ་པ་ཉིད་དུ་རྟོགས་པའི་ཡེ་ཤེས་ཡིན་པས་སོ།།
༼ཀ༽ཟིན་བྱེད་སྦྱོར་བའི་མཉམ་པ་ཉིད་ཡིན་ནོའམ་ཡིན་ཏེ། ༼ག༽མདོ་ནི། བརྒྱད་སྟོང་

འགྲེལ་མཚན་སྐབས་གསུམ་པ། 542 གཞི་ཤེས།
བར་དེ་བས་ན་དེ་ལ། ནས། ཤེར་ཕྱིན་ལ་སྤྱོད་དོ། །ཞེས་པའོ། །གནོད་འཇོམས་ཆུང་
བར་གཉིས་པ་ཕན་གནོད་མི་བྱ་བ་དང༌། ཆེ་བར་གསུམ་པར་རྗེ་ཁོལ་གྱི་ངོ་བོ་ཞེས་པ་ཉི་
ཁྲིར་གཟུགས་བདག་གི་ཞེས་པས་ཡིན་ཀྱང་རང་ལུགས་དབྱེ་བར་སྦྱར་བས་མིན་ནོ། །ཤུགས་
བསྟན་ལ་མཉམ་ཉིད་སྦྱར་བ་འཐད་པར་གསུངས་པས་གསེར་ཕྲེང་ལྟར་སྦྱོར་བ་རང ཡུལ་
ཡུལ་ཅན་དུ་རློམ་པ་འགོག་བྱེད་ཡིན་པས་བཞག་གོ །
མཐོང་ལམ་བཤད་པ།
གསུམ་པ་སྦྱོར་བ་སྒོམ་པའི་འབྲས་བུ་ལ་གཉིས། མདོར་བསྟན། རྒྱས་བཤད་དོ།།
དང་པོ་ལ་གསུམ་གྱི་དང་པོ་མཚམས་སྦྱར་བ་ནི། སྦྱོར་ལམ་གྱི་སྐབས་སུ་སྦྱོར་བའི་མཉམ་
པ་ཉིད་སོ་སོར་རྟོགས་ནས་དེའི་འོག་ཏུ་མཐོང་བའི་ལམ་བསྒོམ་དགོས་པས་ན་མཉམ་
ཉིད་ཀྱི་འོག་ཏུ་མཐོང་བའི་ལམ་འཆད་དོ། །གཉིས་པ་རྩ་བ་ལ། འདིར་དངོས་བསྟན་འདའ་
བྱེད་སྡུག་བསྔལ་ལ་སོགས་བདེན་པ་བཞི་ལ། །དམིགས་ནས་ཆོས་ཤེས་པའི་བཟོད་པ་
དང་། རྗེས་སུ་ཤེས་པའི་བཟོད་པ་དང༌། ཆོས་ཤེས་པ་དང༌། རྗེས་སུ་ཤེས་པ་སྟེ། བཟོད་
ཤེས་སྐད་ཅིག་མ་བཅུ་དྲུག་གི་བདག་ཉིད་འདི་ནི། ཀུན་ཤེས་པའི་ཚུལ་ལ་འདའ་བྱའི་
མཐོང་ལམ་ཤུགས་ལ་འཕེན་པའི་མཐོང་བའི་ལམ་ཡིན་ནོ། །གསུམ་པ་འགྲེལ་བ་ནི། ཞེས་
ཆོས་
བྱ་བ་གསུངས་ཏེ། བདེན་པ་བཞི་བོ་སོ་སོ་ལ་ཆོས་ཤེས་པའི་བཟོད་པ་དང་།
ཤེས་པ་དང༌། རྗེས་སུ་ཤེས་པའི་བཟོད་པ་དང༌། རྗེས་སུ་ཤེས་པ་སྟེ། བཞི་བཞི་
བྱས་པ་དེ་ལྟར་》སྐད་ཅིག་མ་བཅུ་དྲུག་གི་བདག་ཉིད་ནི། ཐམས་ཅད་ཤེས་པ་ཉིད་ཀྱི་
སྐབས་སུ་མཐོང་བའི་ལམ་ཡིན་ནོ། །འདི་ལ་ཉི་ཁྲི་དང་བརྒྱད་སྟོང་བའི་འགྲེལ་བ་རྣམས་
ཀྱིས་མདོ་མ་སྦྱར་བར་གསེར་ཕྲེང་ལས་གསུངས་ལ་མེད་པ་མིན་ཏེ་རྒྱས་བཤད་ཀྱི་དེ་རྣམས་
འདིའི་མདོ་ཡིན་ནོ། །འདིར་སངས་རྒྱས་ཀྱི་མཐུས་འདོད་གཟུགས་ཀྱི་ལྷ་མང་པོ་འདུས་པ་

འགྲེལ་མཆན་སྐབས་གསུམ་པ། 543 གཞི་ཤེས།
དང་། དེ་དག་གིས་ཕྱོགས་བཅུ་ཐམས་ཅད་དུ་སངས་རྒྱས་སྟོང་གིས་ཡུམ་འདི་རབ་འབྱོར་
དང་དང་བརྒྱ་བྱིན་གྱིས་ཞུས་ཏེ་སྟོན་པ་མཐོང་ཞིང་། སྟོན་པ་ལ་རབ་འབྱོར་གྱིས་ཞུས་ཏེ།
བྱམས་པ་སོགས་སངས་རྒྱས་ལྷག་མ་རྣམས་ཀྱིས་ཀྱང་ས་ཕྱོགས་འདིར་སངས་རྒྱས་ཏེ་ཡུམ་
སྟོན་པར་གསུངས་པ་ནི། མཐོང་ལམ་སྐད་ཅིག་ལས་མེད་པས་དབང་པོར་བསྟན་གྱི་དེ་མདོ་
མིན་ནོ། །འདས་པ་མ་སྨྲས་པ་དེའི་བསྟན་པ་རྫོགས་ཟིན་པ་དང༌། བྱམས་པ་སོགས་བརྗོད་
པ་མ་འོངས་པའི་སེམས་ཅན་གྱི་དོན་ནོ། །སྟོང་སྨྲས་པ་བསྐལ་བ་འདིར་གྲགས་པའོ། །ཤནྟི་
བས་སངས་རྒྱས་སྟོང་དང་ཕྱོགས་བཅུའི་སངས་རྒྱས་འཕྲིན་ལས་མཉམ་པར་བསྟན་ཟེར་རོ།།
གཉིས་པ་རྒྱས་བཤད་ལ་གཉིས།
རྒྱས་བཤད་ལ་དྲི་བས་མཚམས་སྦྱར་བ།
དང་པོ་དྲི་བ་ནི། བཅུ་དྲུག་གིས་བདེན་པ་བཞིའི་རྣམ་པ་རྟོགས་ཚུལ་གང་ཡིན་
ཞེ་ན། གཉིས་པ་ལན་ལ་གཉིས། དང་པོ་རྩ་བ་ནི། གཟུགས་སོགས་དོན་དམ་པར་ཞེས་
ཀུན་གྱི་འགོར་སྦྱར་ལ་རྟག་པ་མ་ཡིན་མི་རྟག་པ་ཡང་མིན་པར་རྟོགས་པའི་སྡུག་བསྔལ་
ཆོས་བཟོད་དང༌། མཐའ་ལས་འདས་པར་རྟོགས་པའི་ཆོས་ཤེས་དང་། རྣམ་པར་དག་
པར་རྟོགས་པའི་རྗེས་བཟོད་དང༌། །མ་སྐྱེས་མ་འགགས་ལ་སོགས་སུ་རྟོགས་པའི་རྗེས་
ཤེས་དང་བཞིའི་མདོ་ནི། རིམ་བཞིན། གསོལ་བ། བཅོམ་ལྡན་འདས་རྣམ་པ་གང་དང་།
ནས། སྟོན་པར་འགྱུར་རོ། །ཞེས་དང༌། གསོལ་བ། བཅོམ་ལྡན་འདས་བྱང་ཆེན། ནས།
སྟོན་པར་འགྱུར་རོ། །ཞེས་དང༌། གསོལ་བ། བཅོམ་ལྡན་འདས་ཤེར་ཕྱིན། ནས། ཡོངས་
སུ་དག་པའོ། །ཞེས་དང༌། གསོལ་བ། བཅོམ་ལྡན་འདས་ཇི་ལྟར། ནས། དག་པའོ།།
ཞེས་པའོ། །མཁའ་དང་འདྲ་བར་རྟོགས་པའི་ཀུན་འབྱུང་ཆོས་བཟོད་དང༌། ཆགས་པ་
སོགས་ཀྱི་གོས་པ་སྤངས་པར་རྟོགས་པའི་ཆོས་ཤེས་དང༌། །ཡོངས་སུ་འཛིན་ལས་གྲོལ་

འགྲེལ་མཆན་སྐབས་གསུམ་པ། 544 གཞི་ཤེས།
བར་རྟོགས་པའི་རྗེས་བཟོད་དང༌། །ངོ་བོ་ཉིད་ཀྱིས་ཅིར་ཡང་བརྗོད་དུ་མེད་པར་རྟོགས་
པའི་རྗེས་ཤེས་དང༌། མདོ་ནི། རབ་འབྱོར་གཞན་ཡང༌། ནས། ནམ་མཁའ་ཡོངས་སུ་
དག་པའོ། །ཞེས་དང་། རབ་འབྱོར་ནམ་མཁའ་གོས་པ་མེད། ནས། དག་པའོ། །ཞེས་པ་
གཉིས་པ་འདི་ལེ་མང་ན་ཆད་རབ་འབྱོར་ནམ་མཁའ། ནས། དག་པའོ། །ཞེས་དང་།
རབ་འབྱོར་ནམ་མཁའ་ལ་ཐ་སྙད། ནས། དག་པའོ། །ཞེས་པའོ། །རྒྱུ་མཚན་གང་གི་
ཕྱིར་ན་འགོག་པ་འདིའི་དོན་ངག་ཏུ་བརྗོད་པ་ཡིས། །རྒྱུད་གཞན་ལ་སྦྱིན་དུ་མེད་པར་
རྟོགས་པའི་འགོག་པ་ཆོས་བཟོད་དང༌། །དམིགས་པ་མེད་པར་བྱེད་པ་རྟོགས་པའི་ཆོས་
ཤེས་དང༌། །ཤིན་ཏུ་རྣམ་དག་པར་རྟོགས་པའི་རྗེས་བཟོད་དང༌། ནད་མི་འབྱུང་བའི་
ཕན་ཡོན་དང་ལྡན་པའི་རྗེས་ཤེས་དང་། མདོ་ནི། རབ་འབྱོར་ནམ་མཁའ་བརྗོད་དུ། ནས།
དག་པའོ། །ཞེས་དང་། རབ་འབྱོར་གཞན་ཡང༌། ནས། དག་པའོ། །ཞེས་དང་། རབ་
འབྱོར་གཞན་ཡང་ཆོས་ཐམས་ཅད། ནས། དག་པའོ། །ཞེས་དང་། རབ་འབྱོར་གྱིས།
ནས། རིན་པོ་ཆེའོ། །ཞེས་པའོ། །ངན་སོང་ཆད་པའི་ཕན་ཡོན་ཅན་གྱི་ལམ་ཆོས་བཟོད་
དང༌། འབྲས་བུ་ནི་མངོན་དུ་བྱ་ལ་མི་རྟོག་ཉིད་ཀྱི་ཆོས་ཤེས་དང་། བདེན་འཛིན་གྱི་
མཚན་མ་དག་དང་མ་འབྲེལ་བའི་རྗེས་བཟོད་དང༌། །བརྗོད་བྱའི་དངོས་པོ་དང་རྗོད་
བྱེད་མིང་དང་དེ་གཉིས་པོ་ལ་ཐ་སྙད་དུ་བདེན་པར་འཛིན་པའི་ཤེས་པ་སྐྱེ་བ་མེད་པའི་རྗེས་
ཤེས་སོ། །མདོ་ནི། རབ་འབྱོར་དེ་ལ། ནས། རིན་པོ་ཆེ་ཞེས་བྱའོ། །ཞེས་དང༌། ཕ་རོལ་
ཏུ་ཕྱིན་པ། ནས། དམིགས་སུ་མེད་དོ། །ཞེས་དང་། རབ་འབྱོར་ཕར་ཕྱིན། ནས། རིན་
པོ་ཆེའོ། །ཞེས་དང་། རབ་འབྱོར་གལ་ཏེ། ནས། སངས་རྒྱས་ཀྱི་ཞིང་དུ་འགྲོའོ། །ཞེས་
པའོ། །དེ་དག་ནི་ཀུན་ཤེས་ཉིད་ཀྱི་སྐབས་ཀྱི་མཐོང་བའི་ལམ་གྱི་》སྐད་ཅིག་མ་དག་ཡིན་
ནོ༑ ༑གཉིས་པ་འགྲེལ་བ་ལ་གསུམ། དངོས་བསྟན་གྱི་མཐོང་ལམ་དང༌། ཤུགས་བསྟན་
གྱི་མཐོང་ལམ་དང༌། སྒོམ་ལམ་མི་སྟོན་པའི་རྒྱུ་མཚན་ནོ། །

འགྲེལ་མཆན་སྐབས་གསུམ་པ། 545 གཞི་ཤེས།
ལན་གྱི་འགྲེལ་བ་བཤད་པ་ལ་དངོས་བསྟན་གྱི་མཐོང་ལམ་བཤད་པ།
དང་པོ་ལ་སོ་སོར་བཤད་པ་དང་། བསྡུས་ཏེ་བསྟན་པ་གཉིས། དང་པོ་ལ་བཞི་
ལས་དང་པོ་སྡུག་བདེན་གྱི་བཟོད་ཤེས་ཀྱི་རྣམ་པ་བཞི་ནི། ཞེས་བྱ་བ་གསུངས་ཏེ། ༼ང༽
དོན་དམ་པར་གྲུབ་པའི་ངོ་བོ་ཉིད་མེད་པའི་ཕྱིར། འདི་འོག་མ་ཀུན་གྱི་རྟགས་སྒྲུབ་ཏུ་སྦྱར་
རོ༑ ༑༼ཀ༽སྡུག་བདེན་གྱིས་བསྡུས་པའི་གཟུགས་ལ་སོགས་པ་མི་རྟག་པ་ཆོས་ཅན། ༼ག༽
དོན་དམ་པར་རྟག་པ་དང་མི་རྟག་པ་ཉིད་དང་བྲལ་བས་ནའོ། །རྟགས་གྲུབ་སྟེ། ༼ཁ༽
དོན་དམ་པར་རྟག་པ་ཡང་མ་ཡིན་མི་རྟག་པ་ཡང་མ་ཡིན་པ་སྟེ། ༼ཅ༽དང༌། སྦྱོར་
བ་འགོད་ཚུལ་འདི་ཐམས་ཅད་ལ་ཤེས་པ་བྱའོ། །མདོ་ནི་བརྒྱད་སྟོང་བར། དེ་ནས་སངས་
རྒྱས། ནས། བརྒྱད་པའོ། །ཞེས་པ་མཐོང་ལམ་བཅུ་དྲུག་ཏུ་ངེས་པའི་དབང་པོ་སྟོང་བ་
དང་། དེ་ནས། ནས། རྟག་པ་མ་ཡིན་ནོ། །ཞེས་པའོ། །སྡུག་བསྔལ་བའི་རྣམ་པ་ཆོས་
ཅན། དོན་དམ་པར་སྡུག་བསྔལ་བ་དང་སྡུག་བསྔལ་བ་མ་ཡིན་པ་དང་བྲལ་བ་ཉིད་
ཀྱིས་ན་དོན་དམ་པར་རྟག་པ་དང་ཆད་པའི་མཐའ་དང་བྲལ་བ་དང་། མདོ་ནི། གཟུགས།
ནས། འགྱུར་རོ། །ཞེས་པའོ། །སྡུག་བདེན་དོན་གཞན་གྱི་བདག་གི་སྟོང་བ་ཆོས་ཅན།
དོན་དམ་པར་《སྟོང་བ་དང་མི་《སྟོང་བ་དང་བྲལ་བའི་ཕྱིར་ན། དོན་དམ་པར་རང་བཞིན་
གྱི་རྣམ་པར་དག་པ་དང་། མདོ་ནི། རབ་འབྱོར། ནས། དག་པའོ། །ཞེས་པའོ། །སྡུག་
བདེན་བདག་གི་ངོ་བོར་མ་གྲུབ་པ་ཆོས་ཅན། དོན་དམ་པར་བདག་དང་བདག་མེད་པའི་
ངོ་བོ་ཉིད་མ་ཡིན་པས་ན། དོན་དམ་པར་མ་སྐྱེས་པ་དང་མ་འགགས་པ་དང་། ཆགས་
སོགས་ཀུན་ནས་ཉོན་མོངས་པ་མ་ཡིན་པ་དང་། དད་སོགས་རྣམ་པར་བྱང་བ་མ་ཡིན་
པ་སྟེ། མདོ་ནི། རབ་འབྱོར་གཟུགས། ནས། དག་པའོ། །ཞེས་པའོ། །ཞེས་བྱ་བ་ལ་
སོགས་པས་སྡུག་བདེན་མི་རྟག་པ་སོགས་ཁྱད་ཆོས་བཞི་དོན་དམ་པར་མེད་པ་དང་། ཡང་

འགྲེལ་མཆན་སྐབས་གསུམ་པ། 546 གཞི་ཤེས།
ན་དོན་དམ་པར་རྟག་མི་རྟག་དང་བྲལ་བ་སོགས་བཞི་དོན་རྣམ་དང༌། དེ་དག་མངོན་སུམ་
དུ་རྟོགས་པའི་ཡེ་ཤེས་ཤེས་རྣམ་དུ་ཉ་དང་གསེར་ཕྲེང་ལས་གསུངས་པ་ལྟར་དོན་རྣམ་ཤེས་
རྣམ་དེ་བཞི་ནི། སྡུག་བསྔལ་གྱི་བདེན་པའི་རྣམ་པ་བཞི་དག་ཡིན་ནོ། །དོན་རྣམ་
ཤེས་རྣམ་སྦྱར་ཚུལ་དེ་ནི་འོག་མ་གསུམ་ལ་ཡང་ཤེས་པར་བྱའོ། །གཉིས་པ་ཀུན་འབྱུང་
བཟོད་ཤེས་བཞིའི་རྣམ་པ་ནི། ལས་སྲིད་པ་ཆོས་ཅན། སྡུག་བསྔལ་གྱི་རྒྱུ་དང་རྒྱུ་མ་ཡིན་
པ་དོན་དམ་པར་མ་གྲུབ་པ་གསོག་པ་སྟེ་རྫུན་པ་ཉིད་ཀྱི་ཕྱིར་ན། དོན་དམ་པར་མ་གྲུབ་
པ་ནམ་མཁའ་དང་གཟུགས་སུ་གྲུབ་ན་གཞན་གོ་མི་འབྱེད་པ་འདྲ་བ་དང་། མདོ་ནི། རབ་
འབྱོར་ནམ་མཁའ། ནས། དག་པའོ། །ཞེས་པའོ། །སྡུག་བསྔལ་ཀུན་འབྱུང་བ་དང་།
ཀུན་འབྱུང་བ་མེད་པ་དོན་དམ་པར་གྲུབ་པ་དང་མི་ལྡན་པའི་ཕྱིར་ན་ཆགས་སོགས་ཉོན་
མོངས་པ་དང་ཁྲོ་སོགས་ཉེ་བའི་ཉོན་མོངས་པ་ཐམས་ཅད་དོན་དམ་པར་སྤངས་པ་དང་།
མདོ་ནི། རབ་འབྱོར་གཟུགས། ནས། དག་པའོ། །ཞེས་པའོ། །རྗེས་བཟོད་ལ་མདོ་མེད།
སྡུག་བསྔལ་དྲག་ཏུ་ཡུན་རིང་བོར་རབ་ཏུ་སྐྱེ་བ་དང་། རབ་ཏུ་མི་སྐྱེ་བ་དོན་དམ་པར་
གྲུབ་པ་དང་མ་འབྲེལ་བས་ན། དོན་དམ་པར་ཡོངས་སུ་འཛིན་པ་ལས་གྲོལ་བ་དང་།
སྡུག་བསྔལ་རྒྱུད་ནས་སྐྱེད་པའི་རྐྱེན་དང་རྐྱེན་མ་ཡིན་པ་ལས་དོན་དམ་པར་རྣམ་པར་གྲོལ་
བའི་ཕྱིར། དོན་དམ་པར་རང་གི་ངོ་བོས་སྒྲས་བརྗོད་དུ་མེད་པ་ཡིན་ཏེ། མདོ་ནི། རབ་
འབྱོར། ནས། དག་པའོ། །ཞེས་པའོ། །འོག་མ་གཉིས་ལ་མདོ་མེད། ཞེས་བྱ་བ་ནི་ཀུན་
འབྱུང་བའི་བདེན་པའི་རྣམ་པ་བཞི་ཡིན་ནོ། །གསུམ་པ་འགོག་པ་ཤེས་བཟོད་ཀྱི་རྣམ་
པ་བཞི་ནི། རྒྱུ་མཚན་གང་གི་ཕྱིར་ན། ཉོན་མོངས་སོགས་དང་བྲལ་བའི་འགོག་པ་དང་།
འགོག་པ་མེད་པ་དང་དོན་དམ་པར་མ་འབྲེལ་བ་དེའི་ཕྱིར། འགོག་པའི་བདེན་པའི་
དོན་ཉོན་མོངས་པ་སོགས་ཅི་རིགས་དང་བྲལ་བ་ཆོས་ཅན། ཚིག་ཏུ་བརྗོད་པས་དོན་དམ་
པར་རམ་ཡང་ན་བརྗོད་པ་ཙམ་གྱི་དེ་མ་ཐག་རྒྱུད་གཞན་ལ་སྦྱིན་དུ་མེད་པ་དང་། སྡུག་

འགྲེལ་མཆན་སྐབས་གསུམ་པ། 547 གཞི་ཤེས།
བསྔལ་ཞི་བ་དང་མ་ཞི་བ་དོན་དམ་པར་མེད་པས་དམིགས་པ་མེད་པར་བྱེད་པ་སྟེ་མི་
དམིགས་པ་དང༌། བདེ་གཙང་གི་གྱ་ནོམ་པ་དང༌། གྱ་ནོམ་པ་མ་ཡིན་པ་དོན་དམ་པར་
གྲུབ་པ་དང་བྲལ་བའི་ཕྱིར། རྟག་ཆད་ཀྱི་མཐའ་གཉིས་ལས་འདས་ཤིང་དོན་དམ་པར་
རང་བཞིན་གྱིས་རྣམ་པར་དག་པ་དང་། མདོ་ནི། རབ་འབྱོར་གྱིས། ནས། དག་པའོ།།
ཞེས་པའོ། །ངེས་པར་འབྱུང་བ་དང་ངེས་པར་འབྱུང་བ་མེད་པ་ཡང་དོན་དམ་པར་མེད་
པ་མངོན་སུམ་ཏུ་རྟོགས་པའི་ཕྱིར། མིག་གི་ནད་སོགས་ནད་ཐམས་ཅད་མི་སྐྱེ་ཞིང་ལྷ་
རྣམས་ཕྱི་བཞིན་འབྲང་བ་སོགས་ཀྱི་ཕན་ཡོན་དང་ལྡན་ཏེ། མདོ་ནི། དེ་སྐད། ནས། མི་
བགྱིད་དེ། ཞེས་པའོ། །ཞེས་བྱ་བ་ནི་འགོག་པའི་བདེན་པའི་རྣམ་པ་བཞི་ཡིན་ནོ། །བཞི་
བ་ལམ་ཤེས་བཟོད་ཀྱི་རྣམ་པ་བཞི་ནི། ལམ་བདེན་སྟོང་དུ་རྟོགས་པའི་མཐོང་ལམ་ཆོས་
ཅན། ལམ་དང་ལམ་མ་ཡིན་པ་དོན་དམ་པར་གྲུབ་པ་དང་བྲལ་བར་མངོན་སུམ་དུ་རྟོགས་
པའི་ཕྱིར། ངན་སོང་གསུམ་དུ་སྐྱེ་བ་ཆད་ཅིང་བདེ་འགྲོར་སྐྱེ་བ་དང་རྣམ་བྱང་ཀུན་གྱི་
རྒྱུད་བྱེད་ནུས་པའི་ཕན་ཡོན་ཅན་དང་། མདོ་ནི། དེ་དག །ནས། མེད་པའོ། །ཞེས་པའོ།།
ཉོན་མོངས་ཀྱི་གཉེན་པོར་རིགས་པ་དང་རིགས་པ་མ་ཡིན་པ་དང་དོན་དམ་པར་མ་འདྲེས་
པའི་ཕྱིར། རྒྱུན་ཞུགས་སོགས་ཀྱི་འབྲས་བུ་མངོན་སུམ་དུ་བྱ་བའི་དོན་གྱིས་ཐབས་
ལ་དོན་དམ་པར་རྣམ་པར་མི་རྟོག་པ་ཉིད་དང༌། མདོ་ནི། རབ་འབྱོར་དེའི། ནས།
གནས་པའོ། །ཞེས་པའོ། །སེམས་ཅན་གྱི་གནས་ཚོད་ཕྱིན་ཅི་མ་ལོག་པར་སྒྲུབ་པ་དང་
སྒྲུབ་པ་མ་ཡིན་པ་དོན་དམ་པར་གྲུབ་པ་ལས་རྣམ་པར་གྲོལ་བ་ཉིད་ཀྱིས་ཆོས་ཐམས་
ཅད་ཀྱི་བདེན་པར་གྲུབ་པའི་མཚན་མ་དག་དང་མ་འབྲེལ་བ་དང་། མདོ་ནི། རབ་འབྱོར་
ཤེས། ནས། མི་འཛིན་ཏོ། །ཞེས་པའོ། །རྟག་ཏུ་ཕན་པའི་གནས་མྱང་འདས་སུ་ངེས་
པར་འབྱིན་པ་དང་། ངེས་པར་འབྱིན་པ་མ་ཡིན་པ་མཉམ་བཞག་གི་ངོར་མེད་པར་
མངོན་སུམ་དུ་རྟོགས་པ་ཉིད་ཀྱིས་ཁྱད་པར་དུ་བྱས་པའི་ཡེ་ཤེས་ཡིན་པའི་ཕྱིར། བརྗོད་

འགྲེལ་མཆན་སྐབས་གསུམ་པ། 548 གཞི་ཤེས།
པར་བྱ་བ་དང་རྗོད་པར་བྱེད་པའི་ངོ་བོའི་མཚན་ཉིད་དོན་ཤེས་བྱ་དང་ཟླ་གཉིས་ལ་
མཉམ་བཞག་གི་ངོར་གཉིས་སྣང་དང་བཅས་པའི་ཚུལ་གྱིས་དམིགས་པའི་ཤེས་པ་སྐྱེ་བ་མེད་
པ་ཡིན་ཏེ། མདོ་ནི། དེ་ཅིའི། ནས། སྤྱོད་དོ། །ཞེས་པའོ། །ཞེས་བྱ་བ་ནི་ལམ་གྱི་
བདེན་པའི་རྣམ་པ་བཞི་ཡིན་ཏེ། མཉམ་བཞག་གི་ངོར་ལམ་དང་ལམ་མ་ཡིན་པ་མེད་པར་
རྟོགས་པ་སོགས་བཞི་ཡོད་པའི་ཕྱིར། དེ་ལྟར་སྦྱར་བ་རྣམ་བཤད་ལས། དོན་ནི་དོན་དམ་
མངོན་སུམ་དུ་རྟོགས་པའི་གཟིགས་ངོར་སྒྲས་བརྗོད་པ་ལྟར་མི་སྣང་ཞིང་གཉིས་སྣང་ནུབ་པའི་
དོན་ཡིན་ནོ། །གོང་མ་རྣམས་ལ་ཡུལ་གྱི་གནས་ཚོད་དང་མཐུན་པར་བཤད་པ་ནི། གོ་
སླ་བས་དེ་ལྟར་བྱས་ཀྱི། དོན་ནི་འདིར་བཤད་པ་ལྟར་ཀུན་ལ་སྦྱར་བར་བྱའོ། །ཞེས་པ་
ལྟར་ལ། དེ་ལྟར་བྱས་ན་མཉམ་བཞག་གི་ངོར་སྡུག་བདེན་རྟག་པ་དང་མི་རྟག་པར་འཛིན་
པའི་སྒྲོ་འདོགས་སོ་གཉིས་ཀྱི་དང་པོ་གཉིས་སོགས་དངོས་བསྟན་གྱི་སྒྲོ་འདོགས་སོ་གཉིས་
དང་བྲལ་བའི་མཐོང་ལམ་འཇོག་ཚུལ་སོགས་ལ་འགྲིག་གོ །སྤྱིར་སྒྲོ་འདོགས་སོ་གཉིས་ལ་
བདེན་འཛིན་ལྷན་སྐྱེས་ཀྱང་ཡོད་དོ། །བུ་ཉ་སོགས་ཀྱིས་སྒྲོ་འདོགས་སོ་གཉིས་ལ་ཕྱི་རོལ་
བས་རྟག་སོགས་གང་ཟག་གི་བདག་འཛིན་བཅུ་དྲུག་དང༌། ཉན་ཐོས་སྡེ་བས་ཆོས་བདག་
ཏུ་སྒྲོ་འདོགས་པ་བཅུ་དྲུག་བཞག་ནས་ཐེག་དམན་ཕྱོགས་གཅིག་དང་མ་བྲལ་ཟེར། རང་
ལུགས་ལ་ཡང་ཤུགས་བསྟན་རྟག་མི་རྟག་སོགས་སུ་གང་ཟག་གི་བདག་ཏུ་འཛིན་པའི་སྒྲོ་
འདོགས་སོ་གཉིས་བཞག་ན། སྒོ་མང་ཡིག་ཆར་སྒྲོ་འདོགས་སོ་གཉིས་དང་བྲལ་བའི་བདེན་
པ་མངོན་རྟོགས་མཐོང་ལམ་གྱི་མཚན་ཉིད་ཅེས་པ་དང་འགྲིག་གོ །གཉིས་པ་བསྡུས་ཏེ་བསྟན་
པ་ནི། མཐོང་སྤང་གི་སྒྲོ་འདོགས་སོ་གཉིས་དང་བྲལ་བ་དེ་ལྟ་བུའི་རྣམ་པ་ཅན་གྱི་ཀུན་
ཤེས་པ་ཉིད་ཀྱི་བཟོད་ཤེས་སྐད་ཅིག་མ་བཅུ་དྲུག་པོ་དེ་དག་ནི་བྱང་ཆུབ་སེམས་དཔའ་
རྣམས་ཀྱི་འདའ་བྱེད་མཐོང་བའི་ལམ་ཡིན་ནོ། །

གཞི་ཤེས་
འགྲེལ་མཆན་སྐབས་གསུམ་པ། 549
ཤུགས་བསྟན་གྱི་མཐོང་ལམ་བཤད་པ།
གཉིས་པ་ཤུགས་བསྟན་གྱི་མཐོང་ལམ་ནི། ཉན་ཐོས་དང་རང་རྒྱལ་རྣམས་ཀྱིས་
བདེན་མེད་ཀྱི་རྣམ་ཅན་དེ་ལས་བཟློག་པ་མི་རྟག་པ་ལ་སོགས་པའི་རྣམ་པ་བཅུ་དྲུག་དང་
བདག་མེད་ཕྱེད་དང་གཉིས་ཀྱི་རྣམ་པ་དག་ཏུ་མངོན་སུམ་གྱིས་གསར་དུ་རྟོགས་ནས་བསྒོམ་
པར་བྱ་བ་ནི་ཀུན་ཤེས་པ་ཉིད་ཀྱི་སྐབས་ལ་འདའ་བྱ་དང་ཤུགས་ལ་བསྟན་པའི་མཐོང་
བའི་ལམ་དག་ཡིན་ནོ། །
སྒོམ་ལམ་མི་སྟོན་པའི་རྒྱུ་མཚན་དོགས་གཅོད་དང་བཅས་པ།
གསུམ་པ་སྒོམ་ལམ་མི་སྟོན་པའི་རྒྱུ་མཚན་ནི། སྣང་བ་གཉིས་ལྟར་ལམ་ཤེས་ཀྱི་
སྐབས་བཞིན་དུ་གཞི་ཤེས་ཀྱི་སྐབས་སུ་ཉན་ཐོས་དང་བྱང་སེམས་དག་གི་སྒོམ་ལམ་ལོགས་
སུ་མི་སྟོན་པ་ཅི་ཞེ་ན་ཞེས་པའི་ལན་དུ། ཉན་ཐོས་དང་རང་རྒྱལ་རྣམས་ཀྱི་རྟོགས་རིགས་
སུ་གནས་པའི་ལམ་ནི་བྱང་ཆུབ་སེམས་དཔས་མཚན་ཉིད་ཡོངས་སུ་ཤེས་ནས་འདའ་བར་
བྱ་བ་ཡིན་གྱི། སྒོམ་ལམ་གྱི་རྒྱུན་བསྒོམ་ཏེ། མངོན་དུ་བྱ་བ་ནི་མ་ཡིན་པས་སོ། །དེས་
ན་གཞི་ཤེས་སུ་གྱུར་བའི་མཐོང་ལམ་གྱི་རྒྱུན་གོམས་པ་ལྷུར་བྱེད་པའི་བྱང་སེམས་ཀྱི་སྒོམ་
པའི་ལམ་ནི་སྐབས་འདིར་ལོགས་སུ་མ་བསྟན་ཏོ། །བུ་ཉ་སོགས་ཀྱིས་འདི་ཉན་ཐོས་ཀྱི་
སྒོམ་ལམ་མི་སྟོན་པའི་རྒྱུ་མཚན་ལ་སྦྱར་ནས་བྱང་སེམས་ལ་མ་བསྟན་ཏེ། དེའི་འབྲས་བུ་
མངོན་དུ་མི་བྱེད་པའི་ཕྱིར། ཉན་ཐོས་ལ་བསྟན་མི་དགོས་ཏེ། མཐོང་ལམ་བསྟན་པས་
གོ་སླ་བའི་ཕྱིར་ཟེར་བ་དང་། ཐུབ་དགོངས་སུ་ཉན་ཐོས་སྒོམ་ལམ་བྱང་སེམས་ལ་རང་དོན་
དུ་མངོན་དུ་མི་བྱ་བས་བསྟན་མི་དགོས་ཤིང་གཞན་དོན་དུ་མཐོང་ལམ་བསྟན་པས་གོ་སླ་བས་
མ་བསྟན་ཟེར་བ་གཉིས་མི་འཐད་ཚུལ་སྣང་བ་གཉིས་ཀྱི་དོན་བཤད་པས་ཤེས་སོ། །ཉི་སྣང་

འགྲེལ་མཆན་སྐབས་གསུམ་པ། 550 གཞི་ཤེས།
དུ་ཉན་ཐོས་དང་རང་སངས་རྒྱས་ཀྱི་ཕུན་སུམ་ཚོགས་པ་ནི་བྱང་ཆུབ་སེམས་དཔའི་ཤེས་པ་
དང་མཐོང་བས་བལྟས་ནས་འདའ་འོ། །ཞེས་པའི་མདོ་དྲངས་ནས་གཞི་ཤེས་སུ་གྱུར་བའི་
བྱང་སེམས་ཀྱི་ལམ་ཤེས་མཐོང་གིས་འདའ་བར་བྱས་པ་དང༌། རྒྱུན་ཞུགས་ནས་རངརང་སངས་
རྒྱས་ཀྱི་བར་གྱི་ཤེས་པ་དང་སྤོང་བ་གང་ཡིན་པ་དེ་ནི་མི་སྐྱེ་བའི་ཆོས་ལ་བཟོད་པ་ཐོང་པའི་
བྱང་ཆུབ་སེམས་དཔའི་བཟོད་པ་ཡིན་ནོ། །ཞེས་པ་དྲངས་ནས་བྱང་སེམས་གཞན་དོན་གཙོ་
བོར་བྱེད་པས་ཉན་རང་གི་རྟོགས་རིགས་གོམས་པ་ལྷུར་མི་བྱེད་དེ། བྱས་ན་མཐོང་ལམ་
ནས་ཀྱང་འབྲས་བུ་མངོན་དུ་བྱེད་ནུས་པའི་ཕྱིར། ཞེས་མདོ་གཉིས་ཀ་བྱང་སེམས་ཀྱི་སྒོམ་
ལམ་མི་སྟོན་པའི་རྒྱུ་མཚན་དུ་སྦྱར་ལ། རྣམ་འཕེལ་བཅུ་དྲུག་གི་ཐད་དུ་ཉན་རང་གིས་ས་
ལ་བྱང་སེམས་ཀྱི་སྒོམ་ལམ་མེད་པའི་སྒྲུབ་བྱེད་དུ་མདོ་གཉིས་པ་དྲངས་པས་ཀྱང་སྒོམ་ལམ་
དུ་གོམས་པ་ལྷུར་མི་བྱེད་པར་འགྲུབ་བོ། །རྒྱན་སྣང་དུ་ཉན་ཐོས་དང༌། ནས། འདའ་
བར་བྱའོ། །ཞེས་གསུངས་པས་མངོན་དུ་བྱ་བ་མ་ཡིནཔའི་ཕྱིར། བྱང་ཆུབ་སེམས་དཔའ་
རྣམས་ལ་མ་བསྟན་ཏོ། །ཉན་ཐོས་ལ་སོགས་པ་ལ་ཡང་ཇི་ལྟར་མཐོང་བའི་དོན་ཉིད་ཡང་དང་
ཡང་དུ་མངོན་དུ་བྱེད་པ་སྒོམ་ལམ་ཡིན་པས་གོ་སླ་བའི་ཕྱིར་མ་གསུངས་སོ། །ཞེས་ལན་
དང་པོ་བྱང་སེམས་ལ་མི་སྟོན་པ་ཉི་སྣང་ལྟར་ཡིན་ལ། །ལན་གཉིས་པ་ཉན་ཐོས་ལ་མི་སྟོན་
པའི་རྒྱུ་མཚན་ཉན་རང་གི་མཐོང་ལམ་ཤུགས་ལ་བསྟན་པས་དེའི་རྒྱུན་གོམས་པ་ལྷུར་བྱེད་
པ་སྒོམ་ལམ་དུ་གོ་སླ་བས་མ་བསྟན་ཞེས་དང་པོ་བྱང་སེམས་ཀྱི་སྒོམ་ལམ་དང་གཉིས་པ་ཉན་
ཐོས་ཀྱི་སྒོམ་ལམ་མི་སྟོན་པའི་རྒྱུ་མཚན་དུ་གསེར་གླིང་བས་སྦྱར་བ་སློབ་དཔོན་གྱི་དགོངས་
པའོ། །གསེར་ཕྲེང་ལས། འགྲེལ་བ་འདིར་ནི་ཕྱི་མའི་རྒྱུ་མཚན་ལ་བཀོད་དོ། །ཞེས་པ་
གོང་འོག་གི་འགྲེལ་ལ་དཔག་ན་ཕྱི་མའི་རྒྱུ་མཚན་ཤུགས་ལ་བཀོད་དོ་ཞེས་པས་ཤུགས་ལ་
ཞེས་པ་ཆད་དམ་སྙམ་སྟེ། ཚིག་དོན་གྱི་སྐབས་སུ་འོ་ན་ཉན་ཐོས་ཀྱི་སྒོམ་ལམ་མི་སྟོན་པ་
ཙི་ཞེ་ན། མ་བསྟན་ཀྱང་གོ་སླ་བའི་ཕྱིར་ཏེ། ཞེས་གསུངས་པའི་ཕྱིར། དེའི་མཇུག་ཏུ་

འགྲེལ་མཆན་སྐབས་གསུམ་པ། 551 གཞི་ཤེས།
རྒྱན་སྣང་ལས། བྱང་ཆུབ་སེམས་དཔའ་རྣམས་ཀྱི་ངེས་པར་འབྱེད་པའི་ཆ་དང་མཐུན་པ་
ནི་སྔར་བཤད་པ་ཉིད་ཡིན་པར་ཤེས་པར་བྱའོ། །ཉན་ཐོས་ལ་སོགས་པའི་ནི་མི་རྟག་པ་ལ་
སོགས་པའི་རྣམ་པ་ཅན་གྱི་བདེན་པ་བཞི་ལ་དམིགས་པར་བྱེད་པ་ན་ཟག་པ་དང་བཅས་པའི་
སྒོམ་པའི་རང་བཞིན་གྱི་དྲི་བ་ལ་སོགས་པ་ཡིན་པར་གསལ་བའི་ཕྱིར་མ་གསུངས་སོ་ཞེས་གཟུང་
ངོ་། །ཞེས་འདའ་བྱེད་མཐོང་ལམ་གྱི་རིགས་འདྲའིསྦྱོར་ལམ་སྔར་སྐབས་དང་པོར་བསྟན་
པ་ཡིན་ཅིང་འདའ་བྱའི་མཐོང་ལམ་གྱི་རིགས་འདྲའི་སྦྱོར་ལམ་ཉན་རང་གིས་གོམས་པ་ལྷུར་
བྱེད་པས་དེ་ལ་བསྟན་དགོས་ཀྱང་འདའ་བྱའི་མཐོང་ལམ་བཤད་པས་གོ་སླ་བས་ལོགས་སུ་
མ་བཤད་ཅེས་པའི་ཤུགས་ལ་གོ་ན། འདའ་བྱེད་མཐོང་ལམ་གྱི་རིགས་འདྲའི་སྒོམ་ལམ་
ཙིའི་ཕྱིར་ལོགས་སུ་མི་སྟོན་ཅེ་ན། སྒོམ་ལམ་གྱི་ཚེ་འདའ་བྱ་དེ་དག་ཤེས་མཐོང་གིས་བལྟས་
ནས་འདས་ཟིན་པས་འདའ་བྱེད་སྟོན་མི་དགོས་ཞེས་གསུམ་པའི་སྐབས་སུ་སྦྱོར་སྒོམ་གཉིས་
ལོགས་སུ་མ་བསྟན་པའི་རྒྱུ་མཚན་གསུངས་སོ། །འོ་ན་འདིའི་ཟིན་བྱེད་སྦྱོར་བ་གཙོ་བོ་སྦྱོར་
ལམ་ལ་སྦྱར་བ་མི་འཐད་པར་ཐལ། འདིར་འདའ་བྱེད་མཐོང་ལམ་གྱི་རྒྱུ་སྦྱོར་ལམ་དེ་ལ་
མ་སྦྱར་བའི་ཕྱིར་ན་མ་ཁྱབ་སྟེ། རྩ་བར་སྦྱོར་ལམ་གྱི་མིང་གིས་མ་སྨྲས་པས་ཡིན་ནོ། །ཉི་
སྣང་གི་རྒྱུ་མཚན་གཉིས་ནི། སྒོམ་ལམ་དུ་ཉན་རང་གི་རྟོགས་རིགས་ཤེས་མཐོང་གིས་བལྟས་
ནས་འདས་པ་དང༌། མཐོང་ལམ་གྱི་བྱེད་པར་ཉན་རང་གི་སྤང་རྟོགས་ཀྱི་བྱེད་པ་འདུ་བ་
གཉིས་ལ་བྱེད་པས་གནས་ནས་འདའ་ཞེས་པ་གོམས་པ་ལྷུར་ལེན་གྱི་གནས་ནས་འདའ་བ་ལ་
བྱ་ཡི་རྒྱུད་ལ་མི་སྐྱེ་བ་མིན་ཏེ། བྱང་སེམས་སྒོམ་ལམ་ཡིན་པས་སོ། །འདིར་དངོས་སུ་
མི་སྟོན་རྒྱུའི་སྒོམ་ལམ་ལ་བྱང་སེམས་ཀྱི་རྒྱུད་ཀྱི་འདའ་བྱའི་སྒོམ་ལམ་དགོས་པ་འགྲེལ་བ་
གསུམ་གྱིས་དངོས་སུ་བཀོད་པའི་རྒྱུ་མཚན་གྱིས་ཤེས་ལ། མི་སྟོན་རྒྱུའི་སྒོམ་ལམ་ལ་ཉན་
རང་གི་སྒོམ་ལམ་ཡོད་པ་རྒྱན་སྣང་གི་ལན་གཉིས་པས་ཤེས་སོ།།

འགྲེལ་མཆན་སྐབས་གསུམ་པ། 552 གཞི་ཤེས།
མཁྱེན་གསུམ་མཇུག་སྡུད་བཤད་པ།
གཉིས་པ་མཁྱེན་གསུམ་གྱི་མཇུག་བསྡུ་བ་ལ་གསུམ་གྱི་དང་པོ་མཚམས་སྦྱར་བ་ནི།
སྔར་བཤད་པ་དེ་ལྟར་མཁྱེན་གསུམ་རྒྱས་པར་བསྟན་ནས་དེའི་འོག་ཏུ་༼ཁ༽མཁྱེན་གསུམ་
ནི་མངོན་རྟོགས་བརྒྱད་ཀྱི་དོན་མཐའ་དག་སྡུད་པར་བྱེད་པ་ཉིད་ཀྱིས་གཙོ་བོ་ཡིན་པའི་
ཕྱིར། ལྷག་མ་ལྔ་ལ་མཇུག་སྡུད་མ་གསུངས་པ་ཡང་རྒྱུ་མཚན་དེའོ། །༼ཀ༽ཐམས་ཅད་
མཁྱེན་པ་ཉིད་གསུམ་མཇུག་བསྡུ་པར་བྱེད་པའི་རྒྱུ་མཚན་ཡོད་དེ། ༼ག༽གཉིས་པ་རྩ་
བ་ནི་དེ་ལྟར་མཁྱེན་གསུམ་རྒྱས་པར་བསྟན་ནས། མདོ་ལས་རབ་འབྱོར་ཤེར་ཕྱིན་འདི་
ནི་ཆོས་གང༌། ནས། ད་ལྟར་བྱུང་བ་བྱེད་པ་མེད་དོ། །ཞེས། དུས་གསུམ་གཅིག་ཏུ་བྱས་
པའི་གཞི་ཤེས་མཇུག་སྡུད་ཚིག་བཅུ་དགུ་པོ་འདི་དང་ཡང་རབ་འབྱོར་དེ་ལྟར་ཤེར་ཕྱིན་འདི།
ནས། རྣམ་མཁྱེན་ཉིད་སྒྲུབ་པ་མ་ཡིན་འདོར་བ་མ་ཡིན་ཞེས་ལམ་ཤེས་མཇུག་སྡུད་ཀྱི་ཚིག་
འདི་དང་། ཡང་རབ་འབྱོར་ཤེར་ཕྱིན་འདི་ནི་སངས་རྒྱས་ཀྱི། ནས། སྦྱིན་པའི་གནས་
སུ་གྱུར་བ་མ་མཆིས་སོ། །ཞེས་རྣམ་མཁྱེན་མཇུག་སྡུད་ཀྱི་ཚིག་འདི་ཡིན་ཏེ་མདོ་ཚིག་
རྣམ་གསུམ་པོ། །འདི་ནི་ཆོས་ཅན། མཁྱེན་གསུམ་བརྗོད་བྱར་བྱས་པའི་གནས་སྐབས་
གསུམ་པོ་དག་གི་མཇུག་རྫོགས་པར་ཡོངས་སུ་བསྟན་པ་ཡིན་ཏེ། དང་པོས་རྟག་མི་རྟག་
སོགས་ཀྱི་མཐའ་གཉིས་བཀག་ནས་གཞི་ཤེས་དང༌། གཉིས་པས་མི་མཐུན་པ་དང་གཉེན་
པོའི་མཐའ་གཉིས་བཀག་ནས་ལམ་ཤེས་དང༌། གསུམ་པས་དོན་གཉིས་ཕུན་ཚོགས་ཀྱི་རྒྱུ་
མཐུན་གྱི་འབྲས་བུ་གསུང་རབ་ཀྱི་རྒྱུ་རྣམ་མཁྱེན་ཡིན་པར་བསྟན་པའི་སྒོ་ནས་རྣམ་མཁྱེན་
གྱི་མཇུག་བསྡུས་པའི་ཕྱིར། བུ་སྟོན་སོགས་ཀྱིས་གཞི་ཤེས་འདི་དང་། ནས། རྣམ་མཁྱེན་
འདི་ཡིན་ཏེ། རྣམ་པ་གསུམ་པོ་འདི་གནས་སྐབས་ཏེ་ལེའུ་གསུམ་གྱིས་བསྟན་པ་མཇུག་སྡུད་
ཀྱི་མདོ་གསུམ་པོ་འདིས་རྫོགས་པར་བསྟན་པ་འཕགས་པའི་དགོངས་པ་ཡིན་ཟེར་བ་ནི། ཉི་

འགྲེལ་མཆན་སྐབས་གསུམ་པ། 553 གཞི་ཤེས།
སྣང་དུ་གནས་སྐབས་གསུམ་མཁྱེན་གསུམ་ལ་བྱས་པ་དང༌། འདི་དང་སོགས་སྟོན་བྱེད་
མདོ་ཚན་གསུམ་ལ་བྱས་པས་ལེའུ་གསུམ་སྟོན་བྱེད་ཡིན་པ་འགལ་ལོ། །འགྲེལ་བར་ཡང་
ལེའུ་གསུམ་གྱིས་ཞེས་པ་མ་དག་པས། ལེའུ་གསུམ་གྱི་དོན་རྣམ་པ་གསུམ་པོ་རྫོགས་ཟིན་
མདོ་གསུམ་གྱིས་བསྟན་ཟེར་དགོས་སོ། །གསུམ་པ་འགྲེལ་བ་ནི། ཞེས་བྱ་བ་གསུངས་
ཏེ༈ མཁྱེན་གསུམ་རྒྱས་པར་བཤད་མ་ཟག་པའི་ཚུལ་དུ་དོན་བསྡུ་བ། བརྒྱད་སྟོང་བར་
རབ་འབྱོར། ནས། ཤེར་ཕྱིན་ཡིན་ནོ། །ཞེས་སེམས་བསྐྱེད་གདམས་ངག་སྒྲུབ་བཞི་སྟོན་
པའི་རྣམ་པ་ཐམས་ཅད་མཁྱེན་པ་ཉིད་ཀྱི་མཇུག་སྡུད་པའི་ཚིག་འདི་དང་། དེ་སྐད་ཅེས།
ནས། དབེན་པའི་ཕྱིར་རོ། །ཞེས། ལམ་ཤེས་པ་ཉིད་ཀྱི་མཇུག་སྡུད་པའི་ཚིག་འདི་དང༌།
དེ་སྐད་ཅེས། ནས། བྱས་པ་ཡང་མེད་དོ། །ཞེས། ཐམས་ཅད་ཤེས་པ་ཉིད་ཀྱི་མཇུག་
སྡུད་པའི་ཚིག་འདི་སྟེ། དེ་《ལྟར་ལེའུ་གསུམ་གྱི་མཇུག་སྡུད་པའི་མདོ་ཚིག་རྣམ་པ་གསུམ་
པོ་ཆོས་ཅན། མཁྱེན་གསུམ་ཀྱི་མཇུག་ཡོངས་སུ་རྫོགས་པར་མཛད་པ་སྟེ། རྣམ་མཁྱེན་
ནས་ཡས་རིམ་གྱིས་མཇུག་སྡུད་སྟོན་པའི་ཚིག་ཡིན་ནོ། །གསུམ་པ་སྐབས་བསྡུ་བ་ནི། ཤེས་
རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་
ཞེས་བྱ་བ་ལས་སྐབས་བརྒྱད་ཀྱི་གསུམ་པའི་འགྲེལ་བའོ། །སྨྲས་པ། སྲིད་ཞིའི་མཐའ་
གཉིས་འགོག་བྱེད་ཐབས་ཤེས་ལམ། །ཉེ་རིང་རྒྱུ་མཚན་མཚན་འཛིན་སྤོང་གཉེན་དང༌།།
སྦྱོར་བ་འབྲས་བུའི་ལམ་སྟེ་ཆོས་དགུ་ཡིས། །སྦས་དོན་གཞི་ཤེས་མཚོན་ཚུལ་གསལ་བར་
བྱས། །ཞེས་བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་ཆུང་དོན་གསལ་བའི་མཆན་
འགྲེལ་ཀུན་བཟང་ཞིང་གི་ཉི་མ་ཐར་འདོད་མུན་སེལ་ལས་སྐབས་གསུམ་པའི་མཆན་འགྲེལ་
བྱས་ཟིན་ཏོ། །

གངས་ཅན་ཁྱད་ནོར་དཔེ་ཚོགས།
པོད་ཕྲེང་ལྔ་བརྒྱ་བཞི།

